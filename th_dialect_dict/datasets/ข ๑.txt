ข ๑ - ข ๒๒๐ จิตใจ สติ ปัญญา ความคิด ความรู้สึก

ข ๑  ข ๑๐ จิตใจ สภาพลักษณะและการควบคุม
ข ๑ จิตใจ ขวัญ และวิญญาณ
ใจ; พระทัย, พระหทัย (ราชา); กมล, แด, มน, มาน, หทัย, หฤทัย, หัทยา (กวี)		สิ่งที่ทำหน้าที่รู้คิดและนึก เช่น ใจเสีย; หัวใจ เช่น ใจเต้นแรง [ล. ว่า ดวง]
จิต	สิ่งที่ทำหน้าที่รู้คิดและนึก [มักเน้นที่สมรรถภาพ] เช่น จิตอ่อน, จิตทราม [ล.ว่า ดวง]
จิตใจ	สิ่งที่ทำหน้าที่รู้คิดและนึก [มักเน้นที่คุณภาพ] เช่น จิตใจดี, จิตใตอ่อนไหว, จิตใจเสื่อมทราม
ขวัญ	สิ่งที่เชื่อกันว่าอยู่ประจำกับคนตั้งแต่เกิดมา ทำให้สุขสบายจิตใจมั่นคง ถ้าคนตกใจ ขวัญจะออกจากร่าง ทำให้ได้รับผลร้ายต่างๆ [ล.ว่า ขวัญ]
วิญญาณ		สิ่งที่ถือกันว่าสิงอยู่ในร่างเมื่อมีชีวิตอยู่และละร่างไปเมื่อตาย เช่น วิญญาณออกจากร่าง [ล.ว่า ดวง]
เจตภูต		วิญญาณที่สิงอยู่ในตัวคนกล่าวกันว่าออกจากร่างได้ในเวลานอนหลับ
อาตมัน		อัตตาหรือดวงวิญญาณซึ่งลัทธิศาสนาและปรัชญาฮินดูถือว่าเที่ยงแท้ถาวร

ข ๒ ภาวะที่จิตรู้ตัวและไม่รู้ตัว
จิตสำนึก	ภาวะที่จิตตื่นและรู้ตัวสามารถตอบสนองต่อสิ่งเร้าจากประสาทสัมผัสทั้ง ๕ คือ รูป เสียง กลิ่น รส และสิ่งที่สัมผัสได้ด้วยกาย 
จิตใต้สำนึก	ภาวะของจิตที่ไม่อาจรู้สึกได้เพราะอยู่ในส่วนลึกของจิตใจ
จิตไร้สำนึก	ความคิด ความรู้สึก และแรงผลักดัน ซึ่งถูกเก็บกดไว้ภายในจิตใจโดยไม่รู้ตัว
จิตกึ่งสำนึก	ภาวะที่จิตไม่ค่อยรู้สึกตัว

ข ๓ ภาวะที่จิตสงบและไม่สงบ
เอกัคตา		ความมีจิตแน่วแน่อยู่ในอารมณ์อย่างเดียว เช่น จิตเป็นเอกัคตาไม่วอกแวก
สมาธิ		ภาวะที่จิตสงบนิ่งอยู่ในอารมณ์อย่างเดียว เช่น ทำสมาธิ, ไม่มีสมาธิอ่านหนังสือ
ฌาน		ภาวะที่จิตสงบแน่วแน่เนื่องมาจากการเพ่งอารมณ์ เช่น ฌามนี้มีบักษณะอาการให้เพ่งเฉพาะในอารมณ์เดียว
สงบ		ไม่ปั่นป่วนรุนแรง เช่น จิตสงบ
วอกแวก	ไม่มีสมาธิ เช่น จงตั้งใจมั่นอย่าวอกแวก
ฟุ้งซ่าน		คิดไปต่างๆ
กวัดแกว่ง, แกว่ง		ไหวไปมา ไม่อยู่นิ่ง เช่น จิตยังกวัดแกว่งอยู่ ยังไม่เที่ยง
ปั่นป่วน		หวั่นไหวรุนแรง
ว้าวุ่น, วุ่นวายใจ		ดูความหมายใน ข ๑๑๑
หวั่นไหว	สั่นสะเทือน เช่น หวั่นไหวด้วยความสงสาร

ข ๔ สภาพจิต
นิสัย	    สภาพจิตอันเป็นผลจากความเคยชินและส่งผลต่อความประพฤติ เช่น เขามีนิสัยประหยัด, ตามใจลูกจนเสียนิสัย; ความเคยชินอันเกิดจากทำอะไรบ่อยๆ เช่น กินมากเป็นนิสัย
อุปนิสัย		ความโน้มเอียงของจิตที่เหมาะแก่การฝึกฝนทางใดทางหนึ่ง เช่น ไม่มีอุปนิสัยเป็นขโมย
อัธยาศัย		คุณภาพของจิต เช่น อัธยาศัยกว้างขวาง, ทักทายด้วยอัธยาศัยไมตรี
สันดาน		พื้นฐานของจิต [มักใช้ในทางไม่ดี] เช่น สันดานหยาบ
อุปาทาน	การยึดถือของจิต เช่น มีอุปาทานว่ามีผู้ปองร้าย
ใจคอ	     คุณภาพของจิต เช่น ใจคอกว้างขวาง; ใจ เช่น ใจคอไม่สบาย
กำลังใจ		สภาพของจิตใจที่มีความเชื่อมั่นและกระตือรือร้น พร้อมที่จะเผชิญกับเหตุการณ์ทุกอย่าง
น้ำใจ	    ใจจริง เช่น เห็นน้ำใจ

ข ๕  ข ๙ ลักษณะจิตใจ
ข ๕ ความแข็งแรงและความอ่อน
เข้มแข็ง		คุณภาพของจิตใจที่ไม่ย่อท้อต่อปัญหาและอุปสรรคและอดกลั้นต่อสภาพเย้ายวนต่างๆ เช่น ครูใหญ่เป็นคนที่มีจิตใจเข้มแข็ง ไม่ย่อท้อต่ออุปสรรค
แข็งแกร่ง	คุณภาพของร่างกายและจิตใจที่สามารถเผชิญภยันตรายและความยากลำบากต่างๆ เช่น นักมวยมีกำลังกายและจิตใจแข็งแกร่งพร้อมที่จะต่อสู้ฝ่ายตรงข้าม
ใจแข็ง	อดกลั้นความเจ็บปวดหรือทุกข์โศกไว้ ไม่ยอมง่ายๆ เช่น ผู้ร้ายใจแข็ง
ใจเพชร		ใจแข็งมาก เช่น คุณพ่อเป็นคนใจแข็ง แต่คุณลุงใจแข็งยิ่งกว่า ต้องเรียกว่าใจเพชรทีเดียว
ใจอ่อน		ยอมง่าย สงสารง่าย เช่น ตาตุ้ยร้องไห้จนคุณแม่ใจอ่อน ยอมให้ไปเที่ยวกับเพื่อน, เขาเป็นคนใจอ่อน ขี้สงสาร
ใจเสาะ; ใจปลาซิว (สำ)	        จิตใจไม่เข้มแข็ง เช่น มันใจเสาะ ถูกต่อย ๒-๓ ทีก็ยอมแพ้

ข ๖ ความดีและไม่ดี
ใจดี	มีเมตตากรุณา ไม่โกรธง่าย
ใจบุญ, ใจบุญสุนทาน	    มีใจฝักใฝ่ในการบุญ เช่น คุณแม่ใจบุญ ทำบุญอยู่เสมอ
ใจพระ		ใจดี ไม่ถือโกรธ เช่น สามีใจพระ ภรรยานอกใจก็ยังอภัยให้
ใจชั่ว, ใจทราม	        มีใจใฝ่ทางชั่ว เช่น คนใจทรามหลอกเด็กไปขาย
ใจต่ำ	   มีใจใฝ่ทางเสีย เช่น คนใจต่ำชอบคิดอกุศล
ใจแตก	   ใจหลงทางไม่ดีจนรั้งไม่อยู่ เช่น เด็กใจแตก ชอบเที่ยวกลางคืน
ใจบาป, ใขบาปหยาบช้า		ชอบทำบาป เช่น คนใจบาปชอบฆ่าสัตว์ตัดชีวิต
ใจหิน		จิตใจแข็งกระด้าง เช่น ผู้ร้ายใจหิน
ใจทมิฬ, ใจทมิฬหินชาติ		จิตใจแข็งกระด้างอย่างยิ่ง เช่น โจรใจทมิฬ
ใจร้าย		พอใจที่ผู้อื่นได้รับทุกข์ เช่น หญิงใจร้ายตีเด็กจนสลบ
ใจสัตว์		ใจชั่วจนเหมือนกับไม่ใช่คน เช่น คนใจสัตว์ข่มขืนหลานตัวเอง
ใจยักษ์, ใจอำมหิต, อำมหิต	ใจร้ายมาก เช่น แม่เลี้ยงใจยักษ์
ประทุฐจิต, ประทุษฏจิต, ประทุษฐจิต (เขียน)	จิตร้าย; จิตโกรธ เช่น นางมีประทุฐจิตต่อสามีของตน
โหด	       ไร้เมตตา เช่นโจรใจโหด
เหี้ยม, เหี้ยมเกรียม	ไม่หวั่นไหวด้วยความสงสาร เป็นต้น เช่น โจรใจเหี้ยม, ผู้คนสมัยนี้ใจคอเหี้ยมเกรียม
เหี้ยมโหด, โหดเหี้ยม; หฤโหด (เขียน)	ไม่มีความเมตตาสงสาร เช่น ใจคอเหี้ยมโหด ฆ่าได้แม้แต่ลูกของตัวเอง
โหดร้าย		พอใจจะทำร้ายผู้อื่นโดยไม่มีเมตตา เช่น เขาเป็นคนใจคอโหดร้าย เฆี่ยนตีลูกเลี้ยงทุกวัน

ข ๗ ความเที่ยงตรงและไม่เที่ยงตรง
ตรง	ไม่เอนเอียง เช่น เขาเป็นคนตรงยังกับไม้บรรทัด
เที่ยงตรง	ไม่เอนเอียงเข้ากับฝ่ายหนึ่งฝ่ายใด เช่น มีจิตใจเที่ยงตรง
เที่ยงธรรม, ยุติธรรม	เที่ยงตรงมีความเป็นธรรม เช่น เป็นคนยุติธรรม ไม่ตัดสินเข้าข้างลูก
ลำเอียง; เอียงกะเท่เร่ (ปาก)	ไม่เที่ยงตรงเพราะรักฝ่ายหนึ่งมากกว่า เช่น เขาลำเอียงรักแต่ลูกของตัว
อคติ	ไม่เที่ยงตรงเพราะความรัก ความกลัว ความโกรธ ความหลง เช่น อย่าตัดสินด้วยใจอคติ, เขามีอคติกับฉัน
เอนเอียง, เอียงเอน	ไม่เที่ยงตรงเหมือนเดิม เช่น จิตใจของเขาเอียงเอนไปเพราะความโลภ

ข ๘ ความมั่นคงและไม่มั่นคง
มั่นคง	           ไม่เปลี่ยนแปลงโดยง่าย เช่น จิตใจมั่นคง, มั่นคงในความรัก
หนักแน่น	ไม่อ่อนไหวง่าย เช่น นิดเป็นคนหนักแน่น ถึงจะถูกยุอย่างไรเขาก็ไม่เชื่อง่ายๆ
ใจเด็ด		ตัดสินใจได้เด็ดขาด แม้ว่าการตัดสินใจนั้นจะไม่เป็นผลดีแก่ตน เช่น พอวินัยขอหย่า วิภาก็ใจเด็ดตกลงทันที
เด็ดเดี่ยว		ไม่เปลี่ยนใจเมื่อตัดสินใจแล้วแม้ว่ารู้ว่าอาจไม่เป็นผลดีแก่ตน เช่น เด็กคนนี้มีนิสัยเด็ดเดี่ยว เมื่อตัดสินใจแล้วก็จะทำ
เด็ดขาด		ไม่เปลี่ยนใจเมื่อตัดสินใจแล้วแม้จะมีผู้ขอร้องอ้อนวอนก็ตาม เช่น ครูใหญ่เป็นคนเด็ดขาด พูดคำไหนเป็นคำนั้น
รวนเร		เปลี่ยนใจไปมา เช่น ผู้หญิงคนนี้ใจคอรวนเรไม่แน่นอน; ไม่มั่นคงเหมือนเดิม เช่น พอรู้ว่าเพื่อนไม่ไป เขาก็ชักรวนเร
โลเล	นิสัยใจคอไม่แน่นอน เช่น เขาโลเล เดี๋ยวว่าไป เดี๋ยวว่าไม่ไป
ใจเบา	เปลี่ยนใจง่าย  
 
ข ๙ ความมีน้ำใจและไม่มีน้ำใจ
มีแก่ใจ, มีน้ำใจ		มีใจชอบช่วยผู้อื่น เช่น มีน้ำใจออกปากให้ยืมเต็นท์
ใจกว้าง, ใจเป็นแม่น้ำ	ใจคอกว้างขวางเผื่อแผ่ให้ผู้อื่น เช่น เขาใจกว้างจึงมีเพื่อนมาก
ใจใหญ่; ใจใหญ่ใจโต (ไม่ทางการ)	ใจกว้างเกินตัว เช่น ใจใหญ่เชิญคนทั้งบริษัทไปเลี้ยง
ใจอารี, อารี; อารีอารอบ (ไม่ทางการ)	มีน้ำใจเอื้อเฟื้อผู้อื่น เช่น เขามีใจอารีชอบช่วยเหลือเพื่อนมนุษย์
ใจจืด, ใจจืดใจดำ	ไม่มีน้ำใจ เช่น เธอช่างใจจืดไม่ไปเยี่ยมเขาบ้าง
ใจดำ	   ขาดความกรุณา เช่น ใจดำรักแต่ลูกของตัว
ใจไม้ไส้ระกำ	   เพิกเฉยไม่ช่วยคนที่ได้รับทุกข์ เช่น ฉันไม่ใช่คนใจไม้ไส้ระกำ แต่ช่วยเธอไม่ได้จริงๆ
ใจคอคับแคบ, ใจแคบ	ไม่มีเผื่อแผ่ให้ผู้อื่น เช่น เขารวย แต่ใจแคบไม่ยอมช่วยใคร

ข ๑๐ การควบคุมจิตใจ
ดูคำและความหมายใน ง ๑๐๑

ข ๒๐-ข ๒๑ สติและการขาดสติ
ข ๒๐ สติสัมปชัญญะ
สติ; สติสตัง (ไม่ทางการ)		ความรู้สึกตัว เช่น ฟื้นคืนสติ, สติสตังไม่อยู่กับเนื้อกับตัว
สัมปชัญญะ	ความรู้ตัวอยู่เสมอ
สติสัมปชัญญะ	       ความรู้สึกตัวที่บุคคลมีโดยปรกติ เช่น มีสติสัมปชัญญะบริบูรณ์
ภวังค์	           ความเป็นอยู่โดยไม่รู้สึกตัว เช่น ตกอยู่ในภวังค์
สมประดี, สมปฤดี, สมปฤาดี	ความรู้สึกตัว [ใช้เฉพาะ] เช่น สิ้นสมปฤดี

ข ๒๑ การขาดสติ
เผลอ	       ไม่ได้ระวังตัว เช่น เดินเผลอไปสะดุดขาโต๊ะ, เผลอหลับไป
เผลอไผล	ไม่มีสติไปชั่วคราว เช่น มองเธออย่างเผลอไผล, เผลอไผลปล่อยใจไปกับเสียงเพลง
ใจลอย, เหม่อ, เหม่อลอย		สติไม่อยู่กับตัว เช่น นั่งใจลอย เรียกก็ไม่ได้ยิน
เป๋อ	ไม่มีสติไปชั่วคราว จึงไม่ได้ทำสิ่งที่ควรทำ เช่น ยืนเป๋อไม่ขึ้นรถ
ลืมตัว		ไม่ได้ควบคุมสติไปชั่วขณะ เช่น ลืมตัวหัวเราะ
หลวมตัว	เผลอไปทำให้เสียเปรียบหรือเสียประโยชน์ เช่น หลวมตัวรับปากว่าจะชาวย
เคลิบเคลิ้ม	เผลอสติ
กำป้ำกะเป๋อ, ป้ำเป๋อ, ป้ำๆ เป๋อๆ		ไม่มีสติ หลงๆ ลืมๆ
ขาดสติ		ไม่มีสติในขณะนั้น เช่น ขาดสติกระทำการไม่สมควร
หน้ามืด		ขาดสติเพราะความโกรธเป็นต้น เช่น โกรธจนหน้ามืดแทงน้องตาย
บ้าดีเดือด, บ้าระห่ำ	สติผิดปรกติไป ทำให้กระทำการรุนแรงโดยไม่นึกถึงผล เช่น แกเกิดบ้าดีเดือดอะไรถึงได้ขับรถเร็วอย่างนี้

ข ๓๐  ข ๓๓ ปัญญา ความฉลาด ฯลฯ
ข ๓๐ ปัญญา ความรู้
ปัญญา		ความฉลาดเกิดแต่เรียนและคิด เช่น ปัญญาดี เรียนเก่ง; ความรอบรู้ เช่น เกิดปัญญาสว่างไสวเห็นตลอดในความทุกข์
สติปัญญา	ความฉลาดเกิดแต่เรียนและคิด เช่น สติปัญญาเสื่อมลง
เชาวน์		ความคิดที่ฉับไว เช่น เชาวน์ดี, มีเชาวน์ไว
ปฏิภาณ		ความคิดที่ฉับไวในการโต้ตอบเป็นต้น เช่น เป็นคนมีปฏิภาณ
ไหวพริบ	ปัญญาไว เช่น มีไหวพริบแก้ปัญหาเฉพาะหน้า
วิจารณญาณ	ปัญญาที่สามารถรู้หรือให้เหตุผลที่ถูกต้อง
สามัญสำนึก	ความรู้ความเข้าใจที่เกิดจากประสบการณ์ในชีวิต ไม่ใช่เกิดจากการศึกษาเล่าเรียนโดยตรง
สัญชาตญาณ	ความรู้ที่มีมาแต่กำเนิดของคนและสัตว์ ทำให้มีความรู้สึกและกระทำได้เอง
วิสัยทัศน์	ความฉลาดที่จะมองเห็นความแท้จริงของสิ่งต่างๆ โดยเฉพาะอย่างยิ่งที่เกี่ยวกับอนาคต
ภูมิปัญญา	พื้นความรู้ความสามารถอันแสดงความชาญฉลาดของบุคคล เช่น ภูมิปัญญาชาวบ้าน
ข ๓๑ ความฉลาด
ฉลาด, ฉลาดเฉลียว, เฉลียวฉลาด; โกวิท, โกศล (กวี)	ปัญญาดี เช่น เด็กฉลาด เรียนเก่ง, ฉลาดเป็นกรด
เฉลียว		มีไหวพริบ เช่น ฉลาดแต่ไม่เฉลียว
เฉียบคม, เฉียบแหลม	ฉลาด [ใช้แก่ สติปัญญา ความคิด] เช่น สติปัญญาเฉียบแหลม
หลักแหลม	ฉลาด [ใช้แก่วาจา ความคิด] เช่น วาจาหลักแหลม, ความคิดหลักแหลม
หัวแหลม	ฉลาด ช่างคิด เช่น หัวแหลมคิดแผนการได้เข้าที
หัวไว		ฉลาดเรียนรู้ได้ไว เช่น เด็กคนนี้หัวไว สอนครั้งเดียวก็ทำได้; คิดได้ฉับไว เช่น น้องหัวไวบอกว่าเราไปซ่อนหลังม่านดีกว่า
หัวใส, สมองใส		ฉลาดช่างหาประโยชน์แก่ตน เช่น พ่อค้าหัวใสทำของเล่นมาขายเด็ก
สมองคอมพิวเตอร์	จำเก่ง
หัวหมอ		ดูความหมายใน ต ๖๖
ปราดเปรื่อง	ฉลาด [ใช้แก่ความคิด] เช่น ความคิดปราดเปรื่อง
คมกริบ		ฉลาดทันคน
คมในฝัก (สำ)	มีความรู้ความสามารถแต่มิได้แสดงออกมาให้ปรากฏ
เฉโก, โฉเก	ฉลาดแกมโกง ไม่ตรงไปตรงมา

ข ๓๒ ความโง่
โง่, ปัญญาทึบ, สมองทึบ, สมองไม่ดี, หัวขี้เลื่อย, หัวทึบ	ไม่ฉลาด เช่น เด็กคนนี้สมองทึบเรียนช้า
โง่เง่า, โง่เง่าเต่าตุ่น	โง่มาก เช่น แกไม่ใช่เด็กโง่เง่า
งั่ง, งี่เง่า		โง่มาก [มักใช้ว่า] เช่น แกมันงี่เง่า
ขี้เท่อ		ไม่คม ไม่ฉลาด เช่น คนขี้เท่ออย่างแกไม่ทันเขาหรอก
เขลา, เบาปัญญา; กำเลา (กวี)	ขาดไหวพริบ เช่น ฉันก็เขลาไป นึกไม่ถึงว่าเขาจะอยากไป ข้าพเจ้าเบาปัญญาพาให้ท่านต้องลำบาก
ทึ่ม	ไม่ฉลาดปราดเปรียว เช่น เธอเห็นว่าเขาทึ่ม ไม่น่าสนใจ
เซ่อ, เซ่อซ่า	เขลาเพราะไม่เคยพบเห็นมาก่อน เช่น ยืนเซ่ออยู่ได้ มาช่วยกันซิ
เซอะ, เซอะซะ	เซ่อมาก
โง่เขลา, โง่เขลาเบาปัญญา; เฉาโฉด, โฉดเขลา, โฉดเขลาเบาปัญญา, โฉดเฉา (เขียน)	        โง่ไม่ทันผู้อื่น เช่น อันตัวเราช่างเฉาโฉด
งมโง่, โง่งม	ไม่รู้เรื่องภายนอก เช่น มัวโง่งมอยู่กับบ้าน
หูป่าตาเถื่อน (สำ)	โง่ไม่รู้เรื่อง เช่น ช่างหูป่าตาเถื่อน ไม่รู้อะไรเสียเลย
บ้องตื้น (สำ)	โง่ ไม่มีความคิด เช่น แกมันบ้องตื้น เขาหลอกก็เชื่อเขาง่ายๆ
ปัญญาแค่หางอึ่ง		ปัญญาน้อย เช่น มันปัญญาแค่หางอึ่งแต่นึกว่าตัวฉลาด
กินเกลือกินกะปิ, กินแกลบกินรำ (สำ)	โง่จนไม่รู้เท่าทันคนอื่น เช่น ฉันไม่ได้กินเกลือกินกะปินะ
โง่แกมหยิ่ง	โง่แล้วยังอวดดี
โง่แล้วอยากนอนเตียง (สำ)	โง่แล้วไม่เจียมตัวว่าโง่ ไปทำสิ่งที่ตนไม่รู้ไม่เข้าใจ
ปัญญาอ่อน	ระดับสติปัญญาต่ำกว่าปรกติเพราะภาวะผิดปรกติ
เบาความ (เขียน)		ไม่ฉลาด มักเป็นเพราะขาดประสบการณ์ เช่น บุตรข้าพเจ้ายังเบาความ โปรดอภัยด้วย

ข ๓๓ ผู้มีไหวพริบ
เสือรู้ (สำ)	ผู้ที่มีไหวพริบหรือฉลาดรู้จักเอาตัวรอด
นกรู้ (สำ)	ผู้ที่มีไหวพริบรู้เท่าทันเหตุการณ์หรือภัยที่จะมาถึงตน

ข ๔๐  ข ๗๕ ความคิดและการคิด
ข ๔๐ ความคิดความเห็น
ความคิด; พระราชดำริ (ราชา:กษัตริย์), พระดำริ (ราชา:เจ้านาย)	สิ่งที่คิด
หัวคิด		ความคิดถึงการควรไม่ควร เช่น คนอะไรไม่มีหัวคิด
ความคิดสร้างสรรค์	ความคิดที่ทำให้เกิดสิ่งใหม่สิ่งดี
ความคิดคำนึง		ความคิดถึงเรื่องราวต่างๆ
ความคิดเห็น, ความเห็น	ความคิดว่าควรจะทำอย่างไรหรือสิ่งต่างๆ เป็นอย่างไรเป็นต้น เช่น มีความเห็นว่าเขาควรลาออก
ทรรศนะ, ทัศนะ		ความคิดว่าสิ่งต่างๆ เป็นอย่างไรเป็นต้น เช่น ทรรศนะเกี่ยวกับชีวิต
ทัศนคติ		แนวความคิดเห็น เช่น แสดงทัศนคติเกี่ยวกับปัญหาสังคม
เจตคติ		ความคิดความรู้สึกต่อสิ่งใดสิ่งหนึ่ง
มติ		ความคิดเห็น [มักเป็นความคิดเห็นของกลุ่มชน] เช่น มติที่ประชุม, มติมหาชน
อุดมคติ		ความคิดเกี่ยวกับแนวทางในการทำงานหรือการดำรงชีวิตที่บุคคลใดบุคคลหนึ่งยึดถือ เช่น เขามีอุดมคติในการทำงานเพื่อส่วนรวม; สิ่งที่คนในสังคมหนึ่งในระยะเวลาหนึ่งคิดว่าดีเลิศ มักเกี่ยวกับความประพฤติและความงาม เช่น บุคคลในอุดมคติ, ความงามในอุดมคติ
อุดมการณ์	ความคิดที่มีความสำคัญต่อกลุ่มชนและกลุ่มชนยึดถือร่วมกัน เช่น อุดมการณ์ทางการเมือง
จินตนาการ	อาการของจิตใจที่จะนึกเห็นเป็นภาพหรือเรื่องราวต่างๆ เช่น ภาพในจินตนาการ; นึกเห็นเป็นภาพหรือเรื่องราวต่างๆ
มโนคติ		ความนึกเห็นเป็นภาพหรือเรื่องราวต่างๆ
มโนภาพ	ความคิดเห็นเป็นภาพขึ้นในใจ
จินตภาพ	ภาพที่เกิดขึ้นจากจินตนาการของมนุษย์
กระแสจิต	กระแสความนึกคิดที่เกิดดับต่อเนื่องกันไป เช่น เราคงมีกระแสจิตถึงกัน
ความประทับใจ		ความคิดหรือภาพที่บุคคล สิ่ง หรือเหตุการณ์ทำให้เกิดแก่ใจของบุคคลหนึ่ง
ความคิดรวบยอด, มโนทัศน์, สังกัป	ความรู้สึกนึกคิดต่อสิ่งใดสิ่งหนึ่งในแนวรวมๆ
คตินิยม		แบบอย่างความคิดเห็น ความเชื่อที่เป็นลักษณะของกลุ่มชน
ค่านิยม		ความคิดของคนแต่ละคน หรือแต่ละกลุ่มว่าสิ่งใดหรือการกระทำใดมีคุณค่าหรือมีความสำคัญ เช่น ควรเปลี่ยนค่านิยมในการเลือกโรงเรียน
จุดยืน		ความคิดเห็นของแต่ละคนเกี่ยวกับสิ่งต่างๆ ซึ่งแต่ละคนมีต่างกัน เช่น เรามีมุมมองที่ต่างกัน
ทิฐิ	ความเห็น เช่น มิจฉาทิฐิ คือความเห็นผิด; ความอวดดื้อถือดี เช่น เขามีทิฐิ ไม่ยอมขอโทษพี่ชาย

ข ๔๑ การคิด
คิด	ทำให้เป็นรูปหรือเรื่องขึ้นในใจ เช่น คิดอุบาย, คิดตื้นๆ, คิดลึก, คิดจนหัวแทบแตก, คิดจนสมองจะระเบิด
คิดออก		คิดได้ เช่น คิดออกว่าน่าจะไปขออาศัยลุงชั่วคราว
คิดตก		คิดตัดสินใจได้ในที่สุด ไม่ต้องคิดต่อไป เช่น คิดตกหรือยังว่าจะย้ายงานไหม
ปลงตก		คิดได้ว่าจำเป็นจะต้องปล่อยไปตามสภาพ เช่น เขาหงุดหงิดผิดหวังที่พลาดตำแหน่ง แต่ในที่สุดก็ปลงตก
คิดมาก		คิดเกินกว่าเหตุ เช่น คุณอย่าคิดมาก ไม่มีใครเขาว่าคุณหรอก
คิดสั้น		คิดทำลายตนเอง เช่น อกหักเลยคิดสั้น
คิดไม่ถึง	ไม่ได้คิดว่าจะเป็นเช่นนั้น เช่น คิดไม่ถึงว่าเพื่อนจะทรยศ
คิดอ่าน		คิดเพื่อปรับปรุงแก้ไขปัญหาและอุปสรรคทั่วๆ ไป เช่น คิดอ่านหาทางปรับปรุงความเป็นอยู่ให้ดีขึ้น
คิดค้น		คิดเพื่อการสร้างสรรค์และแสวงหา เช่น นักวิทยาศาสตร์ได้คิดค้นสิ่งใหม่ๆ
นึก	คิด [มักใช้ในกรณีที่ไม่ได้ใช้สมองอย่างหนัก] เช่น นึกถึงอนาคต, นึกเอาเอง; คิดขึ้นมาในฉับพลัน เช่น นึกขึ้นได้
นึกออก		นึกได้ เช่น นึกออกว่าเคยพบเขาในงานเลี้ยง
นึกรู้	     รู้โดยพิจารณาจากสภาพการณ์ เช่น พอน้องมาหา ก็นึกรู้ว่าจะขอยืมเงิน
อุปาทาน	นึกเอาเองแล้วเชื่อว่าจะต้องเป็นอย่างนั้นๆ เช่น เขาอุปาทานว่าได้ยินเสียงก็อกแก็กเหมือนคนงัดประตูบ้าน
คิดสะระตะ	คิดในแง่มุมต่างๆ อย่างละเอียด เช่น งานนี้คิดสะระตะแล้ว น่าจะไม่ขาดทุน
ดีดลูกคิด (สำ)	คิดผลได้ผลเสียหรือกำไรขาดทุนอย่างละเอียด
ดีดลูกคิดรางแก้ว (สำ)	คิดถึงผลที่จะได้ทางเดียว

ข ๔๒ การคิดไม่ออก
คิดไม่ออก, จนปัญญา; จนด้วยเกล้า, อั้นตู้ (ปาก); มืดแปดด้าน (สำ)		คิดไม่ได้ เช่น ผมจนปัญญาไม่รู้ว่าจะช่วยเขาอย่างไร
ขบไม่แตก	แก้ปัญหาไม่ได้ เช่นความขัดแย้งในครอบครัวเป็นปัญหาที่ขบไม่แตก
นึกไม่ออก	นึกไม่ได้ เช่น นึกไม่ออกว่าใคร

ข ๔๓ การคิดไม่กระจ่าง
งง; งงก๊ง, งงเต้ก (ปาก)		ไม่อาจจะคิดได้อย่างกระจ่าง เช่น อ่านคำถามแล้วงง
งงเป็นไก่ตาแตก		งงมาก เช่น งงเป็นไก่ตาแตก ไม่รู้จะไปทางไหน
งุนงง		งงเพราะไม่เข้าใจ เช่น เขางุนงงไม่เข้าใจว่าทำไมเธอโกรธ
งงงวย, งวยงง	เผลอสติและงง เช่น งงงวยด้วยความลุ่มหลง
งงงัน		งงอึ้งพูดไม่ออก เช่น คำถามของเขาทำให้ผมงงงันจนต่อถ้อยคำ

ข ๔๔	การคิดอยู่นาน
ตรอง		คิดทบทวน เช่น นิ่งตรองอย่างไม่สู้แน่ใจ
ไตร่ตรอง	ค่อยๆ คิดอย่างระมัดระวัง เช่น จำเลยกระทำการโดยไตร่ตรองไว้ก่อน
ตริตรอง, ตรึกตรอง	ค่อยๆ คิดอย่างสุขุม เช่น ตรึกตรองหาคำตอบ
ใคร่ครวญ	คิดอย่างรอบคอบ เช่น ควรใคร่ครวญให้ดีเสียก่อน
พิจารณา	คิดในแง่มุมต่างๆ อย่างถี่ถ้วน เพื่อตัดสินใจ เช่น พิจารณาข้อเสนอ
ครุ่นคิด, หมกมุ่นครุ่นคิด		คิดอย่างหนัก เช่น มีท่าทางครุนคิด
ปรารมภ์ (กวี)		วิตก; ครุ่นคิด
คิดหน้าคิดหลัง		คิดทบทวนก่อนกระทำ เช่น ทำอะไรไม่คิดหน้าคิดหลัง
ชั่งใจ		คิดถึงข้อดีข้อเสียก่อนตัดสินใจ เช่น ชั่งใจว่าจะโทรศัพท์ไปหาเขาดีไหม
วิเคราะห์	พิจารณาอย่างละเอียดเพื่อแยกแยะหาส่วนประกอบเป็นต้น เช่น วิเคราะห์ปัญหา, วิเคราะห์ตัวอย่างอาหาร
ขึ้นสมอง	อยู่ในความคิดตลอดเวลา

ข ๔๕ การคิดสิ่งใหม่
ริ	คิดสิ่งใหม่ [มักมีนัยว่าไม่ควร] เช่น ช่างริดีนัก
ริเริ่ม	คิดสิ่งใหม่ เช่น ริเริ่มโครงการอาสาสมัคร
ดำริ	คิดจะกระทำสิ่งใหม่ เช่น ดำริจะเปิดสาขาใหม่
ริอ่าน	คิดกระทำสิ่งที่ไม่เคยกระทำ [มักมีนัยว่าไม่ดี] ริอ่านสูบบุหรี่

ข ๔๖ การคิดขึ้นได้
คิดได้, ได้คิด	   คิดเรื่องที่ควรคิด เช่น กว่าจะคิดได้ก็สายเสียแล้ว
สำนึก		รู้สึก เช่น สำนึกในพระมหากรุณาธิคุณ; นึกถึงความผิดพลาด เช่น สำนึกว่าได้กระทำผิด
ได้สติ		คิดได้ เช่น ความผิดพลาดของเพื่อนทำให้เขาได้สติ
ฉุกใจ		นึกแวบขึ้นมาได้ เช่น ฉุกใจว่าฉันคงเข้าใจผิดมาตลอด
ฉุกคิด		คิดขึ้นได้ในขณะนั้น เช่น ฉุกคิดว่าไม่ควรไปกับเขา
เอะใจ		ฉุกคิดว่ามีอะไรผิดปรกติ เช่น เอะใจว่าลูกหายไปไหน
เฉลียวใจ	นึกขึ้นได้ทำให้ไม่ผิดพลาด เช่น ไม่เฉลียวใจว่าถูกหลอก
สังหรณ์ใจ	รู้สึกคล้ายมีอะไรมาดลใจทำให้รู้ว่าจะมีเหตุร้าย เช่น สังหรณ์ใจว่าน้องอาจประสบอุบัติเหตุ
สะกิดใจ	เตือนให้นึกถึง เช่น เหมือนมีอะไรมาสะกิดใจให้ฉันเป็นห่วงเขา
สะดุดใจ	กระทบใจชวนให้นึกสงสัย เช่น สะดุดใจที่เขาพูดว่าเราจะพบกันเป็นครั้งสุดท้าย

ข ๔๗ การคิดเมื่อพบสิ่งน่าสลดใจ
ปลง, ปลงอนิจจัง	คิดสลดใจว่าไม่น่าจะเป็นถึงเช่นนั้น เช่น เห็นเขาแย่งตำแหน่งกันแล้ว นึกปลงอนิจจัง
ปลงสังเวช		พิจารณาเห็นเป็นเรื่องน่าสลดใจหรือน่าสมเพช เช่น เห็นสภาพผู้อพยพแล้ว ต้องปลงสังเวช
ปลงธรรมสังเวช		เกิดความสังเวชโดยธรรมเมื่อเห็นความแตกดับของสังขาร [ใช้แก่พระอริยบุคคล]

ข ๔๘ การคิดสิ่งที่ยังไม่เกิดหรือไม่รู้
คาด, คาดคะเน		คิดถึงเหตุการณ์ที่จะเกิดขึ้นในอนาคตโดยอาศัยข้อมูลบางอย่าง เช่น คาดกันว่าผู้จัดการคงลาออก
คาดการณ์	คิดถึงเหตุการณ์ล่วงหน้า เช่น คาดการณ์ไว้ไม่ผิด
คาดเดา		คิดเอาเองว่าจะเป็นเช่นนั้น เช่น คิดเดาว่าความขัดแย้งจะยุติ
คาดหมาย	คิดและมั่นใจว่าจะเกิดขึ้น เช่น เขาได้รับตำแหน่งตามคาดหมาย
คาดหวัง		คิดว่าจะเกิดขึ้นและปรารถนาให้เกิดขึ้น เช่น คาดหวังว่าจะได้เลื่อนตำแหน่ง
คาดฝัน		คิดว่าจะเกิดขึ้น [มักใช้เป็นปฏิเสธ] เช่น ได้พบเขาโดยไม่คาดฝัน
คิดฝัน, นึกฝัน	คิดว่าจะประสบสิ่งดี เช่น ไม่นึกฝันว่าจะได้รับเลือก
กะ		คิดถึงสิ่งที่ยังไม่มีหรือยังไม่เกิดหรือยังไม่รู้โดยอาศัยข้อมูลบางอย่าง เช่น กะขนาดตัว, กะว่าไม่พลาด
คะเน		คิดถึงสิ่งที่ยังไม่รู้โดยอาศัยข้อมูลบางอย่าง เช่น คะเนอายุคงไม่เกิน ๓๐
กะเก็ง, เก็ง	คาดหมายไว้อย่างมั่นใจ เช่น กะเก็งราคา, เก็งกำไร
เดา		คิดเอาเองว่าควรจะเป็นเช่นนั้น เช่น ถ้าไม่รู้ก็ไม่ควรเดา
กะประมาณ, ประมาณ		กะให้ใกล้เคียงจำนวนจริงหรือให้พอเหมาะพอควร เช่น ประมาณราคา
ประมาณการ	กะหรือกำหนดปริมาณงานหรือค่าใช้จ่ายไว้อย่างคร่าวๆ เช่น ประมาณการในการก่อสร้าง
ประเมิณ	กะค่าหรือราคาเท่าที่ควรจะเป็น เช่น ประเมินราคา; กะคุณค่าหรือผล เช่น ประเมินผลการสัมมนา
สันนิษฐาน	คาดคะเนโดยพิจารณาจากหลักฐาน เช่น สันนิษฐานว่าคนในบ้านร่วมมือกับคนร้าย

ข ๔๙ การคิดเสมือนว่าจริง
สมมติ, สมมุติ; ติ๊ต่าง (ปาก)	คิดเรื่องที่มิได้เป็นจริงเสมือนว่าเป็นจริง เช่น สมมติว่าเรามีเงินล้าน
นับ, ถือ		คิดเสมือนว่าเป็น เช่น นับเป็นน้อง, ถือเป็นญาติ

ข ๕๐ การคิดว่าเป็นอย่างไร
ถือ	คิดว่าละเมิด เช่น ไม่ถือน้องที่พูดล่วงเกิน; เชื่อว่าเป็นมงคลหรืออัปมงคล เช่น ถือหัว
ถือสา	คิดว่าละเมิด เช่น ไม่ถือสาน้องที่พูดล่วงเกิน
ถือโทษ		คิดว่าเป็นความผิด เช่น ไม่ถือโทษเพื่อนที่แย่งคู่รัก
ประมาท; ดูเบา (เขียน)	  คิดว่าไม่สำคัญ เช่น อย่าดูเบาข้าศึก
เคารพ		คิดว่าสำคัญและไม่ละเมิด เช่น เคารพสิทธิของผู้อื่น, เคารพกฎหมาย
สงสัย		คิดว่ามีอะไรผิดปรกติ เช่น สงสัยว่าจะมีอะไรแอบแฝง

ข ๕๑ การคิดว่าจะทำอย่างไร
ตกลงใจ		คิดได้แน่ในที่สุด เช่น ตกลงใจจะซื้อบ้านหลังนั้น
ตัดสินใจ	ตกลงใจ [มักต้องเลือกอย่างใดอย่างหนึ่ง] เช่น ตัดสินใจจะลาออก
หาทางออก	คิดวิธีแก้ปัญหา เช่น ความขัดแย้งในครอบครัวเป็นปัญหาซึ่งเขายังหาทางออกไม่ได้

ข ๕๒ การคิดว่าจะให้เป็นอย่างไร
อธิษฐาน, ตั้งจิตอธิษฐาน		คิดโดยตั้งใจมั่นเพื่อให้ความคิดสัมฤทธิผล เช่น อธิษฐานให้สอบได้
จบ	ตั้งใจอุทิศเมื่อเวลาทำบุญ
ลุ้น (ปาก)	คิดหนุนให้ผลเป็นดังต้องการ เช่น ลุ้นให้ฝ่ายเราชนะ
ภาวนา		สำรวมใจตั้งความปรารถนา; คิดขอให้เป็นดังต้องการ เช่น ภาวนาให้ฝนตก

ข ๕๓ การคิดถึง
คิดถึง		คิดเกี่ยวกับ เช่น คิดถึงความผิด; นึกถึงด้วยใจผูกพัน เช่น คิดถึงลูก
นึกถึง		นึกเกี่ยวกับ เช่น ใครจะเป็นอย่างไรไม่เคยนึกถึง
คะนึง, ระลึก, รำลึก, หวนคิด; ทรงพระอนุสรณ์คำนึง (ราชา:กษัตริย์), ทรงพระอนุสรณ์รำพึงถึง, มีพระราชหฤทัยระลึกถึง (ราชา:เจ้านายขั้นสูง), ทรงระลึกถึง (ราชา:เจ้านาย); อนุสร (เขียน, กวี)		คิดเกี่ยวกับสิ่งที่ผ่านไปแล้ว เช่น รำลึกถึงความหลัง, หวนคิดถึงอดีต
คำนึง		นึกถึงโดยเห็นว่าสำคัญ เช่น คำนึงถึงความปลอดภัย
ประหวัด	หวนคิดด้วยใจผูกพัน เช่น จิตประหวัดถึงสามี
ถวิลถึง (เขียน)	นึกถึงด้วยใจผูกพัน
รำพึง		นึกถึงอดีต เป็นต้น เช่น รำพึงถึงความหลัง, รำพึงถึงตัว
โหยหา		คิดถึงบุคคลที่จากไปหรือสิ่งที่ขาดไปอย่างเศร้าสร้อย เช่น เด็กกำพร้าโหยหาความรัก
หวนไห้, โหยไห้		ระลึกถึงอย่างเศร้าสร้อย เช่น เธอมีความหวนไห้ใฝ่หา
อาลัย, อาลัยอาวรณ์	ระลึกถึงไม่อยากให้ต้องพรากจากกัน เช่น อาลัยคนรัก
อาวรณ์		ระลึกถึงด้วยความเสียดาย เช่น มิได้อาวรณ์ความสบาย

ข ๕๔ สภาพสมองที่เกี่ยวกับการคิด
สมองโปร่ง	สมองทำงานได้ดี เช่น เช้าๆ สมองโปร่ง
สมองไม่เดิน, สมองไม่แล่น	สมองไม่ทำงาน คิดไม่ออก เช่น วันนี้สมองไม่เดินเลย
สมองตื้อ, สมองตื้อตัน		สมองเหมือนกับถูกปิดกั้น คิดไม่ออก เช่น สมองตื้อตันไม่อาจหาคำมาตอบโต้

ข ๖๐  ข ๖๙ การคิดเห็น
ข ๖๐ การลงความเห็น
ตัดสิน		ลงความเห็นชี้ขาด เช่น คุณแม่ตัดสินว่านิดผิด, ศาลตัดสินให้จำคุกจำเลย ๒๐ ปี
พิพากษา	ตัดสิน [ใช้ในการตัดสินอรรถคดี] เช่น ศาลอุทธรณ์พิพากษายืนตามศาลชั้นต้น
วินิจฉัย; มีพระบรมราชวินิจฉัย (ราชา:กษัตริย์), มีพระราชวินิจฉัย (ราชา:เจ้านายชั้นสูง), มีพระวินิจฉัย (ราชา:เจ้านาย)		พิจารณาเพื่อตัดสิน เช่น วินิจฉัยโรค
ดุลพินิจ, ดุลยพินิจ	การวินิจฉัยที่สมควร

ข ๖๑ การคิดผิด
คิดผิด		คิดตัดสินใจไม่ถูกต้อง เช่น ฉันคิดผิดที่ซื้อรถ
เห็นผิดเป็นชอบ:เห็นกงจักรเป็นดอกบัว (สำ)	เห็นว่าสิ่งชั่วเป็นสิ่งดี

ข ๖๒ การคิดเห็นคล้อยตาม
เชื่อ		เห็นตามด้วย เช่น เชื่อตำรา
เชื่อถือ		เชื่อด้วยความนับถือ เช่น พูดกลับกลอกจนไม่มีใครเชื่อถือ
เชื่อฟัง		เชื่อและทำตามคำสั่งหรือคำสอน เชื่อฟังพ่อแม่
พาซื่อ 		เชื่อโดยซื่อ เช่น เขาแกล้งหลอกถาม น้องฉันก็พาซื่อบอกเขาหมด
เชื่อน้ำมนตร์ (สำ)	เชื่อคำพูดที่ไม่จริง เช่น หลงเชื่อน้ำมนตร์คนขายยา
หลงลม		เชื่อคำพูดที่หลอกลวง เช่น หลงลมผู้ชาย
ตื่นข่าว		ตื่นเต้นเพราะเชื่อข่าวหรือคำเล่าลือโดยไม่ไตร่ตรอง เช่น พบงู ๒ หัว ชาวบ้านตื่นขาวแห่ไปขอหวย
หลงคารม	เชื่อคำพูดที่น่าฟัง เช่น ซื้อสร้อยเพราะหลงคารมคนขาย
ตายใจ		เชื่อสนิทไม่สงสัย เช่น หลอกให้ตายใจแล้วขโมยเครื่องเพชรไป

ข ๖๓ การไม่คิดเห็นคล้อยตาม
สงสัย		ไม่ปลงใจเชื่อ เช่น สงสัยหลักฐาน
กังขา; สงกา (กวี)	ไม่ปลงใจเชื่อ [ไม่มีตามกรรม] เช่น ไม่มีอะไรจะต้องกังขาอีก
ข้องใจ		ยังสงสัยอยู่ เช่น ข้องใจคำตอบ
คลางแคลง, คลางแคลงใจ, แคลงใจ; อางขนาง (กวี)		ไม่เชื่อแน่ เช่น ยังรู้สึกคลางแคลง ไม่เชื่อสนิท

ข ๖๔ การยอมรับความคิดเห็น
เห็นชอบ	เห็นว่าถูกต้อง เช่น เห็นชอบตามข้อเสนอ
เห็นด้วย, เห็นพ้อง, เห็นพ้องต้องกัน	มีความเห็นอย่างเดียวกัน เช่น เห้นด้วยว่าต้องรีบแก้ปัญหา, ทุกคนเห็นพ้องต้องกัน
เห็นคล้อยตาม, เห็นตาม		เห็นจริงตาม

ข ๖๕  ข ๖๖ การคิดเห็นเกี่ยวกับตนเอง
ข ๖๕ การประมาณตนว่าด้อย
ประมาณตน, ประมาณตัว		สำนึกในฐานะของตนและไม่ทำอะไรเกินฐานะ เช่น เขารู้จักประมาณตนว่ายากจน
เจียมตัว, เจียมตัวเจียมใจ		สำนึกในฐานะของตนว่าด้อย เช่น เขาเจียมตัว่ารู้น้อย
ตักน้ำใส่กะโหลก ชะโงกดูเงา (สำ)	รู้จักฐานะของตนและเจียมตัว

ข ๖๖ การถือตนว่าดี
หยิ่ง		ถือว่าตนมีดี เช่น เขาหยิ่งในเกียรติ
ทะนง, ทะนงตน, ทะนงตัว	หยิ่งในความสามารถ คุณสมบัติ หรือ ฐานะ เช่น เขาทะนงในฝีมือ, เขาทะนงตัวว่าพ่อรัก
ทระนง		หยิ่งในความสามารถหรือคุณสมบัติ เช่น ทระนงในศักดิ์ศรี
เย่อหยิ่ง, อหังการ	ถือว่าตนดีกว่าผู้อื่น เช่น ชายคนนี้เย่อหยิ่งว่าร่ำรวย
จองหอง		ถือว่าตนมีดี ไม่ยอมอ่อนน้อมหรือรับความช่วยเหลือของผู้อื่น เช่น มันยากจน แต่ก็ยังจองหอง
จองหองพองขน		เย่อหยิ่งเมื่อมีฐานะสูงขึ้น เช่น เจ้านี่ได้ดีแล้วจองหองพองขน
หลงตน, หลงตัว		ภูมิในคุณสมบัติของตนจนเกินไป
ถือดี		ถือว่าตนมีดีจึงไม่ยอมผ่อนปรนและมักจะก้าวร้าว เช่น คนที่มีพรรคพวกมากมักจะถือดีเที่ยวข่มเหงรังแกคนอื่น, ถือดียังไงมาว่าฉัน
อวดดี		สำคัญผิดว่าตนมีดี จึงไม่ยอมผ่อนปรนและมักจะก้าวร้าว เช่น เขาพูดอวดดีทั้งๆ ที่ยังหาเงินเองไม่ได้, คุณอย่าอวดดีมาว่าฉัน
กำแหง		สำคัญผิดว่าตนเก่ง เช่น เป็นเด็กอย่ากำแหงมาแข่งกับผู้ใหญ่
ผยอง, ลำพอง	ทะนงว่าตนเหนือผู้อื่น เช่น อย่าผยองให้มากนัก, กวาดสายตาไปโดยรอบอย่างหยิ่งลำพอง
ยโส, โอหัง	ทะนงว่าตนมีดี เช่น มียศ มีทรัพย์ ฯลฯ ดูท่ามันยโสเหลือเกิน
ไว้ตัว		ไม่ยอมสนิทสนมเป็นกันเองกับใครโดยง่าย เพราะเกรงว่าผู้อื่นจะดูหมิ่นได้ เช่น คนเราก็ต้องไว้ตัวบ้าง ไม่ใช่คบคนไม่เลือกหน้า
ถือตัว		ไม่ยอมสนิทสนมเป็นกันเองกับใครโดยง่ายเพราะถือว่าตนเหนือกว่า เช่น เขาถือตัวว่าเป็นลูกผู้ดีมีเงิน
ถือยศ, ถือยศถือศักดิ์	ไม่ยอมเป็นกันเองกับใครโดยง่ายเพราะถือว่าตนมียศ เช่น ฉันไม่ได้ถือยศถือศักดิ์แต่คุณควรจะทำให้ถูกธรรมเนียม
เจ้ายศ; เจ้ายศเจ้าอย่าง (ไม่ทางการ)	ถือว่าตนยศศักดิ์สูง ผู้อื่นต้องนอบน้อมให้สมฐานะ เช่น คุณป้าเจ้ายศ ลูกหลานไปหาต้องหมอบคลาน
เหลิง		คิดว่าตนเก่งหรือทำได้ตามอำเภอใจเพราะได้รับคำชมหรือได้รับการตามใจมากจนเกินไป เช่น ตามใจลูกจนเหลิง

ข ๖๗  ข ๖๙ การคิดเห็นเกี่ยวกับผู้อื่น
ข ๖๗ การคิดเห็นว่าดีหรือมีความสามารถ
ไว้ใจ		คิดว่ามีความซื่อตรงหรือความสามารถ เช่น ไว้ใจลูกน้อง; คิดว่าจะไม่ทำร้าย เช่น อย่าไว้ใจสัตว์หน้าขน
ไว้เนื้อเชื่อใจ	คิดว่ามีความซื่อตรงหรือความสามารถ เช่น เจ้านายเนื้อเชื่อใจให้ถือเงินทีละมากๆ 
ไว้วางใจ	คิดว่าจะทำกิจต่างๆ ด้วยดี เช่น เจ้านายไว้วางใจมอบหมายงานสำคัญให้ทำ
เชื่อ, เชื่อใจ	เชื่อในน้ำใจ เช่น เชื่อภรรยาว่าซื่อสัตย์, ไม่เชื่อใจสามี
เชื่อถือ		ดูความหมายใน ข ๖๒
เชื่อมือ		เชื่อความสามารถ เช่น เชื่อมือว่าทำได้
ศรัทธา		เชื่อมั่นในความดีความสามารถ เช่น เพื่อนๆ ศรัทธาในตัวเขา
เลื่อมใส		ชื่นชมว่าดีหรือมีความสามารถ เช่น เลื่อมใสความคิดผู้นำ

ข ๖๘ การไม่แน่ใจว่าดีหรือมีความสามารถ
ระแวง		สงสัยว่ามีผู้คิดไม่ดีหรือจะเกิดเรื่องไม่ดีต่อตน เช่น ระแวงว่าจะมีคนทำร้าย
เคลือบแคลง	ไม่แน่ว่าจะจริงใจหรือซื่อตรงต่อตน เช่น รู้สึกเคลือบแคลงในตัวนาง
 กินแหนง, กินแหนงแคลงใจ, แหนงใจ		สงสัยว่าไม่ซื่อตรง เช่น นึกแหนงใจว่าสามีปันใจให้หญิงอื่น

ข ๖๙ การคิดเห็นว่าไม่ดีหรือไม่มีความสามารถ
ประมาทคาดหน้า, ประมาทหน้า		ดูถูกว่าทำไม่ได้ เช่น ถูกประมาทหน้าว่าคงทำงานนี้ไม่สำเร็จ
ตราหน้า (สำ)		ประทับไว้ไม่ลบเลือนว่าไม่ดีหรือมีความผิด เช่น ถูก ตราหน้าว่าทรยศต่อเพื่อน
หมายหัว, เอาปูนหมายหัว (สำ)		เชื่อแน่ว่าบุคคลจะเป็นไปตามที่คาดหมาย [มักคาดหมายว่าไม่ดี] เช่น หมายหัวไว้ได้เลยว่าโตขึ้นมันต้องเป็นอันธพาล

ข ๗๐ การไม่เปลี่ยนความคิดหรือติดอยู่ในความคิด
เชื่อ, เชื่อมั่น, มั่นใจ	เชื่ออย่างมั่นคง เช่น เชื่อว่าตนไม่ผิด, เชื่อมั่นในตนเอง, มั่นใจว่าจะเอาชนะเขาได้
เชื่อใจ, แน่ใจ		เชื่อว่าจะแน่นอน เช่น เชื่อแน่ว่าจะประสบความสำเร็จ, แน่ใจว่าจะไปได้
ยึดมั่น, ยึดมั่นถือมั่น	ไม่ยอมเปลี่ยนความคิด เช่น ยึดมั่นในความคิดของตน
ปักใจ		คิดเช่นนี้ตลอดไป เช่น ปักใจว่าเขาฆ่าพ่อ, ผมปักใจจะทำอะไรแล้วไม่เคยเปลี่ยน
ฝังใจ		ติดแน่นอยู่ในใจ เช่น มีความหลังฝังใจ
ฝังหัว		ติดแน่นในความคิด เช่น เชื่ออย่างฝังหัวว่าลูกจะต้องเหมือนพ่อแม่
ติดใจ		ค้างอยู่หรือฝังอยู่ในใจ เช่น เจ้าทุกข์ไม่ติดใจจะเอาเรื่อง, ติดใจสงสัย, จำได้ติดใจ

ข ๗๑ การเปลี่ยนความคิด
เปลี่ยนใจ	เปลี่ยนความคิด เช่น เขาเปลี่ยนใจไม่เรียนต่อ
กลับใจ		เปลี่ยนความคิดเป็นตรงข้าม เช่น โจรกลับใจ

ข ๗๒ ลักษณะบุคคลเกี่ยวกับการคิด
สุขุม, สุขุมคัมภีรภาพ	       คิดรอบคอบและลึกซึ้ง
คิดเล็กคิดน้อย		คิดละเอียดถี่ถ้วนเกินพอดี ไม่ยอมให้ตนเสียเปรียบใคร
คิดมาก		คิดเกินกว่าเหตุ เช่น เขาเป็นคนคิดมาก กระเทือนใจง่าย
ช่างคิด		คิดมากและคิดเก่ง
สิ้นคิด		หมดปัญญาความคิด เช่น คนสิ้นคิดต้องขโมยเขากิน

ข ๗๓ การคิดเกี่ยวกับจำนวน
นับ		บอกจำนวน เช่น นับ ๑ ถึง ๑๐; ตรวจจำนวน เช่น นับเงินทอน
คณนา (เขียน)	บอกจำนวน เช่น ครองสุขอยู่ด้วยกันช้านานคณนาได้ถึง ๑๐ ปี
คำนวณ		คิดหาผลลัพธ์ไดยวิธีเลข เช่น คำนวณระยะทาง
บวกลบคูณหาร		คิดหาจำนวนโดยวิธีเลข เช่น บวกลบคูณหารแล้วยังได้กำไร
บวก		เอาจำนวนหนึ่งรวมเข้ากับอีกจำนวนหนึ่งหรือหลายจำนวน
ลบ		หักออก
คูณ		เพิ่มจำนวนเท่าตัว มีจำนวนครั้งตามกำหนด
หาร		แบ่งส่วนเท่าๆ กัน
ทด		ยกจำนวนเลขครบสิบไว้บวกกับผลของเลขหลักหน้า
ปัดเศษ		ทิ้งเศษหรือเพิ่มเศษให้เป็นจำนวนเต็ม
ข ๗๔ การเฉลี่ย
เฉลี่ย		แบ่งส่วนให้เท่าๆ กัน เช่น เงิน ๕,๐๐๐ บาท เฉลี่ยแล้วได้คนละ ๕๐๐; คิดรวมกันแล้วแบ่งส่วน เช่น รายจ่าย ๕,๐๐๐ บาท รายได้ ๕,๕๐๐ บาท เฉลี่ยแล้วยังมีกำไร
ถัวเฉลี่ย; ถัว (ปาก)	คิดรวมกันแล้วแบ่งส่วน

ข ๗๕ การเปรียบเทียบ
เปรียบ		พิจารณาความเหมือนหรือต่างของสิ่งหนึ่งกับอีกสิ่งหนึ่ง เช่น บ้านคุณกับบ้านผมเปรียบกันไม่ได้; แสดงความเหมือนของสิ่งหนึ่งกับอีกสิ่งหนึ่ง เช่น เปรียบผู้หญิงกับดอกไม้
เปรียบเทียบ	เปรียบ เช่น เปรียบเทียบผู้หญิงกับดอกไม้; พิจารณาว่าอะไรมีมากกว่านกัน เช่น เปรียบเทียบข้อดีข้อเสีย
เทียบ		เอามาไว้คู่กันเพื่อพิจารณาว่าเหมือนหรือต่างกันอย่างไร เช่น เทียบสีผ้า
เทียบเคียง	เอามาเทียบดูให้เสมอกัน เช่น ฐานะของเราเทียบเคียงกันไม่ได้

ข ๘๐  ข ๘๕ การรู้ การเข้าใจและการจำ
ข ๘๐ การรู้
รู้; ทราบ (สุภาพ); ทราบฝ่าละอองธุลีพระบาท (ราชา:กษัตริย์และสมเด็จพระบรมราชนีนาถ) ,ทราบฝ่าละอองธุลีพระบาท(ราชา: สมเด็จพระบรมราชินีจนถึงสมเด็จพระบรมราชกุมารี),ทราบฝ่าละอองธุลีพระบาท,ทรงทราบ (ราชา:เจ้านาย)มีอยู่ในสมองเนื่องจากประสบการณ์หรือการเรียน เช่น รู้แตกฉาน , รู้งูๆ ปลาๆ ,รู้เลาๆ,รู้ผิวเผิน,รู้อย่างเป็ด,รู้อยู่เต็มอก,รู้เจนจบ,รู้อย่างถ่องแท้
ตรัสรู้	รู้แจ้ง [ ใช้สำหรับพระพุทธเจ้า] ;(ปาก) รู้ได้เอง เช่น ใครจะตรัสรู้ได้ว่าเขาอยากได้อะไร
ล่วงรู้	รู้สิ่งที่ไม่ได้เปิดเผย เช่นล่วงรู้ความลับ 
หยั่งรู้ 	รู้ไปถึง เช่น ขงเบ้งผู้หยั่งรู้ดินฟ้ามหาสมุทร
 รับรู้  	รับฟังแล้วรู้ เช่น ไม่ยอมรับรู้ว่าลูกกระทำผิด
 รู้ระแคะระคาย  		รู้เรื่องที่ยังไม่เปิดเผยมาบ้าง เช่น รู้ระแคะระคายมาว่าสามีไปติดใจผู้หญิงอื่น
 รู้กระเส็นกระสาย 	รู้ข่าวมาเล็กน้อย เช่น มันแค่รู้กระเส็นกระสายก็กระพือข่าวเสียใหญ่โต
  รู้ตัว	รู้ว่าเป็นใคร เช่นรู้ตัวคนขโมย;รู้ว่าจะมีผู้ทำอย่างไรหรือรู้สึกอย่างไรต่อตน เช่น รู้ตัวว่าจะมี                                คนลอบทำร้าย; รู้จักตนเอง เช่นรู้ตัวว่าสวย
 สำนึกตัว,รู้สำนึก,รู้สึกตัว	รู้ว่าตนได้ทำผิดไป เช่น เขาสำนึกตัวว่าได้ทำผิด
รู้คิด	รู้จักคิดว่าอะไรดีหรือไม่ดีสมควรหรือไม่ เช่น นิดเป็นเด็กรู้คิดไม่ฟุ่มเฟื่อย
รู้ความ		เข้าใจภาษา เช่น เห็นมันมาตั้งแต่ยังไม่รู้ความ
รู้กัน		ปรึกษานัดแนะกันไว้ก่อน เช่น ผู้ต้องหากับพยานรู้กัน
รู้เห็น		รู้และเห็น เช่น ตายไปโดยไม่มีใครรู้เห็น
รู้เห็นเป็นใจ	รู้และช่วยเหลือ เช่น รู้เห็นเป้นใจกับขโมย
รู้ถึงหู		รู้เหตุการณ์ตามที่มีผู้บอก เช่น รู้ถึงหูเขาเมื่อไร เราตายแน่
รู้เท่าไม่ถึงการณ์		หยั่งทราบไม่ถึงว่าเหตุร้ายแรงจะเกิดขึ้น เช่น ทำความผิดเพราะรู้เท่าไม่ถึงการณ์
รู้ตื้นลึกหนาบาง		รู้ความเป็นไปอย่างละเอียด เช่น เรื่องนี้ไปถามยายสุดแกเถอะ แกรู้ตื้นลึกหนาบางดี
ประจักษ์	รู้แจ้งชัดในเรื่องที่ไม่รู้มาก่อน เช่น ประจักษ์ความจริง
ซึมทราบ	รู้ลึกซึ้ง เช่น เรื่องนี้ควรจะซึมทราบกันดีอยู่แล้ว
ตระหนัก	รู้แจ้งชัด เช่น ตระหนักในความหวังดีของเพื่อนๆ
รอบรู้		รู้กว้างขวาง เช่น หัวหน้าของเราเป็นผู้รอบรู้
รู้ดีรู้ชั่ว		รู้ผลให้แตกหัก เช่น อยากจะให้รู้ดีรู้ชั่วไปข้างหนึ่ง
รู้อย่างเป็ด	รู้หลายอย่างแต่ไม่รู้จริงสักอย่าง เช่น เขารู้หลายเรื่องแต่รู้อย่างเป็ด
รู้งูๆ ปลาๆ (สำ)		มีความรู้เพียงเล็กน้อย เช่น รู้ภาษาอังกฤษงูๆ ปลาๆ
ไม่รู้อีโหน่อีเหน่		ไม่รู้เรื่องราวที่เกิดขึ้น เช่น ลูกไม่รู้อีโหน่อีเหน่ ต้องพลอยรับกรรมไปด้วย
ไม่รู้ไม่ชี้	ไม่เกี่ยวข้องรู้เห็นด้วย เช่น อย่ามายุ่งกับฉัน ฉันไม่รู้ไม่ชี้ด้วย
ไม่รู้เหนือรู้ใต้ (สำ)	ไม่รู้เพราะเพิ่งประสบ เช่น เด็กยังไม่ทันรู้เหนือรู้ใต้ อย่าเพิ่งสอนอะไรยากๆ
รู้ความนัย	รู้เรื่องราวที่แฝงอยู่ เช่น เขาไม่รู้ความนัย เข้าใจว่าสามีภรรยารักกันดี
นอนหลับไม่รู้ นอนคู้ไม่เห้น (สำ)		ไม่รู้เรื่องด้วย เช่น ฉันนอนหลับไม่รู้นอนคู้ไม่เห็น ถูกหาว่าเป็นใจกับขโมย
งมโข่ง (ปาก)		ไม่ทันเหตุการณ์ เช่น มัวงมโข่งอยู่ ไม่รู้ว่าจะถูกไล่ที่
ไม่รู้สายสนกลใน (สำ)		ไม่รู้เรื่องราวซับซ้อน
เป็นมวย (ปาก)		รู้ว่าควรจะใช้วิธีการอย่างไรจัดการกับปัญหาต่างๆ ได้ เช่น ประธานยังไม่เป็นมวย

ข ๘๑ ความไม่รู้ค่า
ใกล้เกลือกินด่าง (สำ)	มองข้ามหรือไม่รู้ค่าของดีที่อยู่ใกล้ตัว กลับไปแสวงหาสิ่งอื่นที่ด้อยกว่า; อยู่ใกล้ผู้ใหญ่ แต่กลับไม่ได้ที
จวักไม่รู้รสแกง (สำ)	ไม่รู้ค่าของดีที่อยู่ใกล้ตัว
แกงจืดจึงรู้คุณเกลือ (สำ)		รู้ค่าต่อเมื่อจำเป็นต้องใช้สิ่งนั้น

ข ๘๒ ผู้รู้
ผู้รู้		ผู้มีความรู้เกี่ยวกับเรื่องหนึ่งๆ เช่น ปัญหานี้เราควรปรึกษาผู้รู้
พหูสูต		ผู้สดับตรับฟังมาก; ผู้ศึกษาเล่าเรียนมาก
นักปราชญ์, บัณฑิต, ปราชญ์; ธีระ, เธียร, เมธา, เมธี, วิพุธ, สุธี (กวี)		ผู้ทรงความรู้; ผู้มีปัญญา
ปัญญาชน	ผู้มีความรู้ความฉลาดอันเกิดแต่การเรียนมามาก
วิญญชน	ผู้รู้ผิดชอบ

ข ๘๓ ผู้ไม่รู้ค่าหรือไม่รู้จริง
ไก่ได้พลอย, ลิงได้แก้ว, วานรได้แก้ว (สำ)		ผู้ที่ได้สิ่งที่ดีมีค่าแต่กลับไม่รู้ค่าของสิ่งนั้น
ตาบอดคลำช้าง (สำ)	คนที่รู้อะไรด้านเดียวหรือนัยเดียวแล้วเข้าใจว่าสิ่งนั้นเป็นอย่างนั้น

ข ๘๔ การเข้าใจและความเข้าใจ
เข้าใจ		รู้เรื่อง รู้ความหมาย เช่น เข้าใจถูกต้อง, เข้าใจถ่องแท้, เข้าใจซาบซึ้ง, เข้าใจอย่างลึกซึ้ง, เข้าใจผิวเผิน, เข้าใจคลาดเคลื่อน, เข้าใจทะลุปรุโปร่ง, เข้าใจแจ่มแจ้ง
ถึงบางอ้อ (สำ)		เกิดความเข้าใจ เช่น พอเอ่ยเรื่องที่ดิน ฉันก็ถึงบางอ้อว่าเขาต้องการอะไร
จับความ	เข้าใจเนื้อความ เช่น เขียนจดหมายยืดยาว แต่จับความไม่ได้
จับต้นชนปลาย (สำ)	ปะติดปะต่อเรื่องให้พอเข้าใจ เช่น ยังจับต้นชนปลายไม่ถูกว่าเรื่องเป็นอย่างไร
สับสน		สับกันยุ่ง เช่น ฉันฟังเรื่องแล้วสับสนไปหมด
เข้าถึง		เข้าใจอย่างซาบซึ้ง เช่น เข้าถึงวรรณคดี
สำคัญผิด	เข้าใจผิด [มักเป็นเพราะตีความสิ่งที่เห็นหรือได้ยินผิดไป] เช่น สำคัญผิดว่าเขาไม่อยู่
หลง		เข้าใจผิด เช่น หลงคิดว่าเขารัก; ไม่รู้ว่าจะไปทางใด เช่น หลงวนเวียนอยู่ในป่า
ละเมอ, ละเมอเพ้อพก	   หลงเพ้อด้วยความเข้าใจผิด เช่น ยังละเมออยู่ว่าเขารักใคร่
โมหะ, โมหจริต		ความหลง; ความเขลา
สงสัย		ไม่เข้าใจ เช่น สงสัยว่าทำไมเขาลาออก

ข ๘๕ การจำและความจำ
จำ	กำหนดไว้ในใจ ไม่ลืม [ใช้ได้ทั้งกรณีเรื่องยังไม่เกิดขึ้นและเกิดขึ้นแล้ว] เช่น จำได้ว่าเขาจะมาหาวันรุ่งขึ้น, จะจำบุญคุณไว้ตลอดชีวิต, จำได้คลับคล้ายคลับคลา, จำได้เลือนลาง, จำได้รัวๆ รางๆ, จำขึ้นใจ, จำได้แม่นยำ
จดจำ	     จำ [ใช้เฉพาะกรณีที่ไม่ลืมเรื่องที่เกิดขึ้นแล้ว] เช่น จะจดจำบุญคุณของคุณไว้ตลอดชีวิต
คลับคล้ายคลับคลา	จำได้ไม่ถนัด เช่น คลับคล้ายคลับคลาว่าเคยอ่านเรื่องนี้มาก่อน
ตรึงใจ, ติดตรึงใจ	สลักแน่นอยู่ในใจ เช่น เรื่องนี้ตรึงใจฉันอยู่มิรู้วาย
ลืม; ลืมเลือน (เขียน)	จำไม่ได้
เลอะเลือน	จำไม่ค่อยได้
เข้าตู้, เข้าหม้อ, คืนครู (สำ)	ลืมความรู้ที่ได้เรียนมา เช่น ความรู้ของฉันเข้าตู้หมดแล้ว
ลืมตัว		ลืมฐานะเดิมที่ด้อยกว่าปัจจุบัน เช่น ได้ดีแล้วลืมตัว
ความจำ, ความทรงจำ		กระบวนการที่จิตใจหรือสมองสามารถรับประสบการณ์ที่พบมาแล้วและถ่ายออกมาได้โดยไม่ผิดพลาด เช่น ความจำดี

ข ๙๐  ข ๑๘๓ อารมณ์ ความรู้สึก
ข ๙๐ ความรู้สึกและอารมณ์
ความรู้สึก	สภาพจิตที่รับรู้สิ่งเร้า เช่น ความหิว, ความเสียใจ
อารมณ์		สภาพจิตที่รับรู้สิ่งเร้าว่าพอใจหรือไม่พอใจ เช่น อารมณ์ดี, อารมณ์เสีย, อารมณ์รุนแรง, อารมณ์ฉุนเฉียว, อารมณ์ร้อน, อารมณ์แปรปรวน
ปมเขื่อง, ปมเด่น		ลักษณะอารมณ์ที่แสดงออกในทางที่เหนือกว่าผู้อื่น
ปมด้อย		ลักษณะความคิด ความรู้สึกอารมณ์ หรือการกระทำที่แสดงความหวาดระแวงว่าตนต่ำต้อยกว่าผู้อื่น
จุดอ่อน		ลักษณะความคิด ความรึ้กอารมณ์ หรือการกระทำที่ฝ่ายตรงข้ามจะเอาได้ง่าย เช่น เขามีจุดอ่อนอยู่ที่ผู้หญิง
เจ้าเรือน		อารมณ์ซึ่งมีประจำตน เช่น มีโทสะเป็นเจ้าเรือน
เจตสิก		อารมณ์ที่เกิดดับเกิดดับพร้อมกับจิต เช่น สุข ทุกข์ รัก โกรธ
มโนธรรม	ดูความหมายใน จ ๒๑๐
แผลเก่า		ความเจ็บช้ำที่ฝังใจอยู่ไม่รู้ลืม
ยางอาย		ความรู้สึกอายว่ากระทำผิด เช่น ไม่มียางอาย
รสนิยม		ความรู้สึกชอบและไม่ชอบบางสิ่ง
ไมตรีจิต	ความรู้สึกเป็นไมตรี

ข ๙๑ ความรู้สึกสบาย
สบาย; ทรงพระสำราญ (ราชา)		สุขกาย สุขใจ
เบาตัว, เบาเนื้อเบาตัว		สบายขึ้นหลังจากอาบน้ำเป็นต้น

ข ๙๒ ความรู้สึกไม่สบาย
เจ็บ		รู้สึกอย่างถูกมีดบาดเป็นต้น ลักษณะความเจ็บมีต่างๆ เช่น เจ็บแปลบที่แขนขวา, เจ็บจี๊ดเมื่อถูกเข็มแทง, เจ็บร้าวไปทั้งร่าง, เจ็บระบมไปทั้งตัว
ปวด		รู้สึกอย่างถูกผึ้งต่อยเป็นต้น ลักษณะความปวดมีต่างๆ เช่น ปวดหัวตุบๆ, ปวดหัวจี๊ด, ปวดเสียวที่ท้องน้อย, ปวดมวนอยู่ในท้อง,  ปวดถ่วงที่ท้องน้อย, ปวดเมื่อยไปทั้งตัว, ปวดหนึบๆ ที่แผล, ปวดร้าวไปทั่วร่าง, ปวดแสบปวดร้อนเมื่อูกน้ำร้อนลวก, ปวดประจำเดือน,ปวดท้องทุ่ง, ปวดท้องเบา
เจ็บปวด, เจ็บปวดรวดร้าว	เจ็บและปวด เช่น เจ็บปวดรวดร้าวไปทั้งร่าง
แสบ		รู้สึกอย่างถูกน้ำเกลือราดที่แผลเป็นต้น
ยอก		รู้สึกเจ็บอย่างมีอะไรตำ
ขัดยอก		ดูความหมายใน ค ๑๓
คัน		รู้สึกอย่างถูกยุงกัดเป็นต้น ทำให้อยากเกา ลักษณะความคันมีต่างๆ เช่น คันยิบๆ เพราะมดกัด, ลมพิษขึ้นคันคะเยอ
อึดอัด		รู้สึกไม่ปลอดโปร่ง
แน่น		รู้สึกอึดอัดหายใจไม่ออก เช่น แน่นท้อง, แน่นห้นาอก
จุก		ร็สึกแน่นอยู่ในอก
เสียด		รู้สึกเจ็บแปลบอยู่ภายในช่องอกช่องท้อง
เสียว		รู้สึกเย็นวาบทำให้ขนลุก เช่น เสียวฟัน
ปวดมัน, มวนท้อง	ร็สึกปวดป่วนอยู่ในท้อง
คลื่นไส้		ปั่นป่วนในลำไส้ชวนให้อาเจียน
คลื่นเหียน	คลื่นไส้เพราะได้กลิ่นเหม็นเป็นต้น จนจะอาเจียน เช่น ได้กลิ่นศพชวนคลื่นเหียน
พะอืดพะอม	อยากจะคายออกมา
พิพักพิพ่วน	ปั่นป่วนในลำไส้
หวิว		รู้สึกเหมือนใจจะขาดไป
ทรมาน		ทุกข์กายหรือใจเป็นอย่างยิ่ง
เมื่อย, เมื่อยขบ, เมื่อยล้า; เมลื่อยมล้า, เลื่อยล้า (กวี)		รู้สึกไม่สบายที่กล้ามเนื้อ
เข็ดฟัน		เสียวฟันเพราะกินของเปรี้ยว

ข ๙๓ ความรู้สึกว่าไม่มีแรง
เหน็ดเหนื่อย, เหนื่อย	รู้สึกว่าหมดแรง เช่น วิ่งจนเหนื่อย
ล้า	รู้สึกว่ากำลังน้อยลงหลังจากที่ใช้นาน เช่น ยกแขนอยู่นานจนล้า
เหนื่อยอ่อน	เหนื่อยจนแทบหมดกำลัง
โหย		รู้สึกอ่อนแรง เช่น รู้สึกโหย อยากกินอะไรหวานๆ ให้ชื่นใจ
อ่อนระโหย, อ่อนระโหยโรยแรง		รู้สึกว่าไม่มีแรง เช่น นิดรู้สึกอ่อนระโหยโรยแรง
โผเผ		รู้สึกว่าไม่มีแรงเพราะอดนอนหรือเพิ่งฟื้นไข้

ข ๙๔ ความรู้สึกเมื่อไม่ได้กิน
หิว; ครรหิว, คระหิว (กวี)	อยากข้าวอยากน้ำ
หิวงั่ก, หิวซ่ก, หิวโซ; หิวจนตาลาย, หิวจนท้องแขวน, หิวจนไส้แขวน, หิวจนท้องกิ่ว, หิวจนแสบท้อง, หิวไส้แทบขาด (สำ)	หิวมาก
อยาก		ต้องการกิน เช่น ที่จริงหิว แต่ไม่รู้สึกอยาก, อยากอาหาร
เปรี้ยวปาก	อยากกิน [มักเป็นสิ่งที่เคยกินจนติด] เช่น เห็นเหล้าแล้วเปรี้ยวปาก
กระหาย; ระหาย (กวี)	   อยากดื่ม
หิวโหย, โหยหิว		หิวมาก มักเป็นเพราะอดอยาก

ข ๙๕ ความรู้สึกเมื่อกินแล้ว
อิ่ม	รู้สึกว่าได้บริโภคอาหารพอแก่ความต้องการ
อิ่มตื้อ, อิ่มแปล้		อิ่มเต็มที่
อิ่มหนำ, อิ่มหนำสำราญ		อิ่มสบาย
อิ่มหมีพีมัน		อิ่มสบาย [มักใช้แก่การเลี้ยงดูอย่างเต็มที่] เช่น มีอาหารกินอิ่มหมีพีมัน
เท้อ		ไม่อยากอาหารเพราะยังอิ่มอยู่เป็นต้น

ข ๙๖ การเมา
มึน		รู้สึกวิงเวียน เช่น ดื่มพอมึนๆ; รู้สึกตื้อในสมอง เช่น อ่านหนังสือมากชักมึน
เมา		มีอาการฟั่นเฟือนเพราะสิ่งเสพย์ติดบางชนิด เช่น กินเหล้าจนเมา, เมากัญชา
มึนเมา		เมา [ไม่มีกรรม] เช่น มึนเมาขาดสติ
เมาแประ, เมามาย, เมาสะเงาะสะแงะ, เมาหงำ, เมาหยำเป, เมาหัวราน้ำ, เมาเหะ, เมาแอ๋, เมาแอ่น; แก่ดีกรี (สำ)	เมามาก เช่น กินเหล้าจนเมาแประ, เมาสะเงาะสะแงะเดินตรงไม่ทาง, เมาหงำ เลอะเทอะไม่ได้สติ, เมาหยำเป ชาวบ้านพากันเอือมระอา, เมาเหะเอะอะลั่น, เมาแอ๋ พูดลิ้นไก่สั้น, เมาแอ่นอยู่ในร้านเหล้า
เมากร่ำ		เมาเรื่อยไป เช่น กินเหล้าเมากร่ำทุกวัน
เมากรึ่ม		เมาแล้วอารมณ์ดี
เมาค้าง		ยังเมาอยู่ป็นเวลานานหลังจากกินเหล้า
เมาดิบ		ทำอาการเหมือนคนเมาเหล้า

ข ๙๗ ความรู้สึกเกี่ยวกับอากาศ
ร้อน		รู้สึกเหมือนถูกไฟเป็นต้น เช่น รู้สึกร้อนต้องเปิดพัดลม
เย็น		ไม่ร้อน เช่น ลมโชยมาพอเย็นสบาย
หนาว		เย็นจัด เช่น หนาวสะท้านเหมือนจะเป็นไข้, หนาวเยือกเข้าไปในอก, หนาวสั่นจนฟันกระทบกัน
อุ่น		ค่อนข้างร้อน เช่น ห่มผ้าให้อุ่น

ข ๑๐๐ ความรู้สึกที่เกิดขึ้นโดยมิได้ยับยั้งใจ
ถลำใจ		เกิดความรู้สึกโดยไม่ทันยับยั้ง เช่น ถลำใจไปรักเขา
ปล่อยใจ		เกิดความรู้สึกแล้วมิได้ยับยั้ง เช่น ปล่อยใจไปตามอารมณ์
เผลอใจ		ปล่อยใจพ้นการควบคุมไปชั่วขณะ เช่น เผลอใจไปกับนักรบหนุ่ม

ข ๑๐๑ อารมณ์ดี
ลมดี		อารมณ์ดี เช่น รอให้คุณพ่อลมดีเสียก่อน
เบิกบาน, เบิกบานใจ	อารมณ์ดีมีความสุข เช่น ใจคอเบิกบาน
แจ่มใส		ไม่มีความขุ่นหมองหรือขุ่นมัว เช่น มีอารมณ์แจ่มใส
ชื่นบาน, ชื่นมื่น, สดชื่น		ไม่มีความหดหู่ความกังวล เช่น ความฝันช่วยปลอบใจให้ชื่นบาน, คู่สมรสยิ้มให้กันอย่างสดชื่น, มีอารมณ์ชื่นมื่น
ร่าเริง, ร่าเริงใจ, รื่นเริง, รื่นเริงใจ, เริงร่า, เริงรื่น; หรรษา, หฤหรรษ์ (เขียน, กวี)	ไม่มีความเศร้าหมอง เช่น แกเป็นเด็กร่าเริง, หล่อนเสแย้มยิ้มแลดูหรรษา, ชาวเมืองหฤหรรษ์ในชัยชนะ
คึก, คึกคัก	ร่าเริงมาก เช่น ตาหนูศึกใหญ่, นักกีฬาดูคึกคักพร้อมจะแข่งขัน

ข ๑๐๒ อารมณ์ไม่ดี
ลมไม่ดี, ลมเสีย, อารมณ์บูด	อารมณ์ไม่ดี เช่น ผู้จัดการลมไม่ดีแต่เช้า
พื้นเสีย, หัวเสีย		มีอารมณ์เสีย เช่น คุณพ่อหัวเสียเรื่องงาน
หงุดหงิด	อารมณ์ไม่ดีพร้อมที่จะโกรธ เช่น หงุดหงิดที่เขาไม่ยอมเข้าใจ
กินรังแตน (สำ)		อารมณ์เสียโดยไม่รู้สาเหตุ เช่น เขากินรังแตนแต่เช้า

ข ๑๑๐  ข ๑๑๖ ความร็สึกเมื่อยังไม่ได้กระทำและยังไม่มีเหตุการณ์
ข ๑๑๐ ความรู้สึกอยากกระทำและไม่อยากกระทำ
คันมือ, คันมือคันไม้, คันไม้คันมือ (สำ)		รู้สึกอยากกระทำอาการที่ต้องใช้มือ เช่น คันมืออยากเขียน, คันมืออยากตบ
คันปาก (สำ)		รู้สึกอยากพูดอยากเล่า เช่น คันปากอยากจะเล่าให้ฟัง
คันตีน (สำ)		รู้สึกอยากเตะ เช่น เห็นท่าทางมันแล้ว คันตีนเป็นกำลัง
ร้อนผ้าเหลือง (สำ)	รู้สึกอยากสึก
ร้อนวิชา (สำ)		รู้สึกอยากแสดงวิชาความรู้พิเศษหรือคาถาอาคมจนผิดปรกติวิสัย
ขี้เกียจ		รู้สึกไม่อยากทำงาน เช่น วันนี้ขี้เกียจจัง

ข ๑๑๑ ความรู้สึกไม่อาจตัดสินใจว่าจะกระทำอย่างไร
ลังเล		ตัดสินใจไม่ได้ เช่น ตัดสินใจแน่วแน่โดยไม่ลังเล
สองจิตสองใจ		ตัดสินใจไม่ได้ว่าจะเลือกอะไร เช่น สองจิตสองใจว่าจะไปดีหรือไม่
พะว้าพะวัง	ตัดสินใจไม่ได้เพราะพะวงอยู่กับหลายสิ่ง
พะวักพะวน	ตัดสินใจละไปไม่ได้เพราะห่วงบางสิ่ง
รักพี่เสียดายน้อง (สำ)	ตัดสินใจไม่ได้ว่าจะเลือกอะไรเพราะชอบทั้งสองอย่าง เช่น ผมรักพี่เสียดายน้องถ้าไปเมืองนอกก็ต้องออกจากงาน
อลักเอลื่อ, อาหลักอาเหลื่อ, อิหลักอิเหลื่อ, อีหลักอีเหลื่อ	ลำบากใจไม่รู้จะเข้าข้างใคร เช่น เขารู้สึกอลักเอลื่อเพราะนั่นก็แม่นี่ก็เมีย
ว้าวุ่น, วุ่นวายใจ		ไม่รู้จะทำอย่างไรดี เช่น เขารู้สึกว้าวุ่น คิดไม่ตกว่าจะออกจากงานดีไหม
ยุ่งยากใจ	ลำบากใจที่จะตัดสินใจอย่างใดอย่างหนึ่ง เช่น เขารู้สึกยุ่งยากใจ ไม่อยากปฏิเสธคำขอร้องของเพื่อน

ข ๑๑๒ ความร็สึกว่าจะต้องรีบหรือไม่ต้องรีบกระทำ
ร้อนใจ; ร้อนอกร้อนใจ (ไม่ทางการ)	รู้สึกว่าจะต้องรีบกระทำการอย่างใดอย่างหนึ่ง เช่น ร้อนใจเพราะถึงเวลาเปิดงานแล้ว แต่ประธานยังไม่มา
นอนใจ		ใจเย็นไม่รีบร้อน เช่น นอนใจว่าอีกหลายชั่วโมงกว่าจะถึงเวลานัด
นิ่งนอนใจ	ไม่สนใจรีบกระทำ เช่น คุณไม่ควรนิ่งนอนใจ  ภัยอาจมาถึงตัว

ข ๑๑๓ ความรู้สึกเมื่อไม่รู้ว่าจะเกิดเหตุการณ์อย่างไร
ใจเต้น, ใจระทึก, ระทึกใจ	จิตใจไม่เป็นปรกติเพราะไม่รู้ว่าต่อไปจะเป็นอย่างไร เช่น ใจเต้นไม่เป็นส่ำขณะเปิดซองจดหมาย, คอยฟังคำสั่งด้วยใจระทึก, นามีระทึกใจ
ใจตุ๋มๆ ต้อมๆ		จิตใจไม่เป็นปรกติเพราะไม่รู้ว่าจะเกิดเหตุการณ์ดีหรือร้าย เช่น ใจตุ๋มๆ ต้อมๆ ไม่รู้ว่าหัวหน้าเรียกทำไม
ประหม่า	จิตใจไม่เป็นปรกติเพราะไม่มั่นใจตนเอง เช่น ประหม่าเมื่อพูดหน้าชั้น
ตกประหม่า	กลัวและประหม่า เช่น พอเจ้านายพูดเสียงดัง เขาก็ตกประหม่า
ใจข่อนๆ, ใจไม่ดี		ไม่สบายใจเพราะไม่รู้ว่าเหตุการณ์จะเป็นอย่างไร  

ข ๑๑๔ ความรู้สึกเมื่ออาจประสบเหตุการณ์ที่ดี
กระหยิ่มใจ	เบิกบานโดยคาดว่าตนจะได้รับสิ่งดี เช่น กระหยิ่มใจว่าจะได้ชัยชนะ
ครึ้มใจ		เบิกบานเพราะกำลังจะได้รับสิ่งดี เช่น ผิวปากอย่างครึ้มใจขณะรอเวลาหล่อนมาพบ
ข ๑๑๕  ข ๑๑๖ ความรู้สึกเมื่ออาจประสบเหตุการณ์ไม่ดี
ข ๑๑๕ ความวิตกกังวล
วิตก	นึกเป็นทุกข์เกรงไปล่วงหน้า เช่น วิตกว่าจะมีผู้ฟังน้อย
ปริวิตก		วิตกยิ่ง เช่น ไม่มีท่าทีปริวิตกแต่อย่างใด
กังวล; ทังวล, ทังวี้ทังวล (กวี)	ไม่สบายใจเพราะเกรงไปล่วงหน้า เช่น กังวลว่าจะพูดได้ไม่ดี
เป็นห่วง, ห่วง	เกรงไปล่วงหน้า เช่น ห่วงว่าจะเขียนไม่เสร็จ
หนักใจ		กังวลว่าจะไม่เป็นไปดังต้องการ เช่น หนักใจที่ลูกไม่ตั้งใจเรียน,  สอบคราวนี้หนักใจจริงๆ
หนักอก		เป็นที่วิตก เช่น เรื่องเงินเดือนไม่พอใช้เป็นปัญหาหนักอก
ตีตนก่อนไข้ (สำ)	กังวลทุกข์ร้อนทั้งๆ ที่เรื่องยังไม่เกิดขึ้น เช่น คุณไม่ควรตีตนก่อนไข้ ลูกคงไม่เป็นไรมาก
ร้อนตัว		กลัวว่าผู้อื่นจะรู้ว่าตนได้ทำความผิด เช่น ร้อนตัว กลัวเขาจะรู้ว่าเป็นคนเปิดเผยความลับ

ข ๑๑๖ ความไม่วิตกและคลายวิตก
สบายใจ		ไม่มีความวิตกกังวล เช่น นั่งอ่านหนังสือสบายใจ
ปลอดโปร่งใจ	ไม่มีความกังวลขุ่นมัว เช่น ตื่นขึ้นด้วยความรู้สึกปลอดโปร่งใจ
คลายกังวล, คลายใจ	ความวิตกค่อยหมดไป เช่น เธอค่อยคลายใจว่าเขาคงจะไม่ได้หลอก
เบาใจ		หมดความกังวลว่าจะไม่เป็นไปดังต้องการ เช่น เขารับปากว่าจะช่วย ผมก็ค่อยเบาใจ
เย็นใจ		ไม่ต้องกังวล เช่น ถ้าเขาช่วยแล้วก็เย็นใจได้ว่าต้องสำเร็จ
ใจชื้น		ค่อยสบายใจคลายความวิตก เช่น ฉันใจชื้นเมื่อเห็นคุณพ่อยิ้ม
ใจมาเป็นกอง	สบายใจคลายความกลัวไปได้มาก เช่น ใจมาเป็นกองเมื่อรู้ว่าพี่ชายเดินตามมาด้วย
อุ่นใจ		รู้สึกว่าจะไม่ประสบปัญหาหรืออันตราย เช่น อุ่นใจที่ยังมีเงินเหลืออีก ๑๐๐ บาท, อุ่นใจที่พี่ชายเดินไปเป็นเพื่อน
ชะล่าใจ		ไม่รู้สึกว่าจะประสบปัญหาหรืออันตราย เช่น ฝ่ายตรงข้ามชะล่าใจ เข้ามาในเขตเรา
วางใจ		ไม่กังวลเพราะเชื่อว่าเหตุการณ์จะเป็นไปดังที่คิด เช่น วางใจว่าลูกอยู่ในที่ปลอดภัย

ข ๑๒๐ ความรู้สึกต่อการกระทำ
เต็มใจ		ยินดีที่จะทำ เช่น เต็มใจช่วย
กระตือรือร้น	ร็สึกกระหายที่จะทำ เช่น กระตือรือร้นอยากจะช่วย
สะดวกใจ	ไม่รู้สึกขัดข้องที่จะทำ เช่น ถ้าคุณไม่สะดวกใจ คุณไม่ต้องมาพบผมก็ได้
สนิทใจ		ไม่รู้สึกขัดข้องตะขิดตะขวงที่จะทำ เช่น พูดด้วยได้โดยสนิทใจ
ตะขิดตะขวง, ตะขิดตะขวงใจ	รู้สึกว่าไม่สมควร ทำให้ไม่อยากทำ เช่น รู้สึกตะขิดตะขวงไม่อยากรับเงิน
ลำบากใจ	ไม่สบายใจที่จะทำ เช่น ลำบากใจไม่กล้าบอกความจริง
กระอักกระอ่วน		จำเป็นจะต้องกระทำแต่ไม่อาจฝืนใจกระทำได้ เช่น กระอักกระอ่วนพูดไม่ออก
ขี้เกียจ		ไม่กระตือรือร้นอยากทำ เพราะไม่เห็นประโยชน์เป็นต้น เช่น ขี้เกียจเถียง

ข ๑๒๑ ความรู้สึกต่อการพูด
สนิทปาก	ไม่รู้สึกขัดข้องตะขิดตะขวงที่จะพูด เช่น คนคนนี้พูดปดได้สนิทปาก
กระดากปาก	กระดากที่จะเอ่ยออกมาเช่น เขาพูดบิดเบือนความจริงโดยไม่กระดากปาก

ข ๑๒๒ ความร็สึกเมื่อถูกสัมผัส
สยิว, เสียวซ่าน		รู้สึกเสียวอย่างฉับพลันด้วยความกำหนัดเป็นต้น
จั๊กจี้		รู้สึกอย่างถูกจี้ที่เอวเป็นต้น

ข ๑๒๓ ความรู้สึกที่เกิดขึ้นอย่างฉับพลัน
วูบวาบ, วูบๆ วาบๆ	รู้สึกร้อนแล้วหายไปทันทีทันใดต่อเนื่องกัน
ซู่ซ่า, ซู่ๆ ซ่าๆ		รู้สึกอย่างขนลุกแล้วหายไปทันทีทันใดต่อเนื่องกัน

ข ๑๓๐  ข ๑๕๔ ความรู้สึกเมื่อประสบสิ่งต่างๆ หรือเหตุการณ์ต่างๆ
ข ๑๓๐ ความรู้สึกเมื่อประสบสิ่งแปลกใหม่
ตื่นเต้น		จิตใจไม่เป็นปรกติ มักเป็นเพราะประสบหรือจะประสบสิ่งแปลกใหม่ เช่น เด็กๆ ตื่นเต้นที่จะได้ไปเที่ยว
ตื่น		ตื่นเต้นมาก เช่น ตื่นทอง
ตื่นตาตื่นใจ	ตื่นเต้นเพราะได้พบเห็นสิ่งแปลกใหม่ เช่น รู้สึกตื่นตาตื่นใจเมื่อมากรุงเทพฯ ครั้งแรก

ข ๑๓๑ ความรู้สึกเมื่อประสบสิ่งที่ไม่คาดคิดหรือสิ่งผิดปรกติ
ประหลาดใจ, แปลกใจ		รู้สึกว่าต่างกับที่เคยคิด เช่น แปลกใจที่พบเขา
ฉงน, ฉงนฉงาย, ฉงนสนเท่ห์, พิศวง, สนเท่ห์ (เขียน)	รู้สึกไม่เข้าใจเมื่อประสบสิ่งที่ต่างกับความคิดความเชื่อ เช่น ต่างพากันฉงนว่าใครเป็นผู้บรรเลง
อัศจรรย์ใจ	รู้สึกตื่นเต้นเมื่อประสบเรื่องที่ไม่น่าเป็นไปได้ เช่น ฉันดูลวดลายอันวิจิตรนั้นด้วยความรู้สึกอัศจรรย์ใจ
ขัน, ขำ		รู้สึกอยากหัวเราะเมื่อประสบความผิดปรกติซึ่งไม่ร้ายแรง เช่น ขันที่เพื่อนเดินชนประตู, ขำคนพูดไม่ชัด

ข ๑๓๒ ความรู้สึกเมื่อประสบสิ่งหนึ่งมามาก
เคยชิน, ชิน	ไม่รู้สึกแปลกเพราะประสบมานาน เช่น ชินอากาศ
เบื่อ		ไม่พอใจหรือไม่สนใจเพราะประสบสิ่งหนึ่งมากเกินไป เช่น เบื่อน้ำพริก
เบื่อหน่าย	เบื่อ [มักใช้แก่คนนามธรรม] เช่น เบื่อหน่ายการแก่งแย่งชิงดี
เหม็นเบื่อ	เบื่อและไม่ชอบอย่างมาก เช่น เหม็นเบื่อมนุษย์
เอือม		เบื่อมาก เช่น กินน้ำพริกทุกวันจนเอือม
เอียน		ไม่ชอบสิ่งที่มีมากไปแม้จะเป็นสิ่งดี เช่น เอียนถ้อยคำยกยอ, กินหมูเห็ดเป็ดไก่ทุกวันจนเอียน
ระอา, ระอาใจ, ระอิดระอา, อิดหนาระอาใจ, เอือมระอา	เบื่อพฤติกรรมที่ไม่ถูกใจของผู้อื่น เช่น ระอาที่ลูกเอาแต่ใจตัว
หน่าย		คลายจากความผูกพัน เช่น รักมักหน่าย
เหนื่อยหน่าย	ไม่อยากประสบอีกต่อไป เช่น ถึงจะรู้สึกเหนื่อยหน่ายก็ต้องอดทนทำ
เพลียใจ, ละเหี่ยใจ, เหนื่อยใจ	เหนื่อยหน่ายเพราะประสบสิ่งที่ไม่ชอบใจ เช่น เลี้ยงเด็กอย่างนีเหนื่อยใจจริงๆ

ข ๑๓๓  ข ๑๓๙ ความรู้สึกเมื่อประสบสิ่งที่ชอบใจ
ข ๑๓๓ ความพอใจ
พอใจ		สมกับที่ใจต้องการ เช่น ได้เงินมากแต่ก็ยังไม่พอใจ
เห่อ		ตื่นเต้นกับบุคคลหรือสิ่งที่ชอบใจ เช่น เห่อลูก, เห่อของเล่น, เห่อยศ
จุใจ, ถึงใจ	พอใจที่ได้เท่ากับที่ต้องการ เช่น ให้จนจุใจ, ให้ไม่ถึงใจ

ข ๑๓๔ ความสุข
สุข; สุขี, สุโข, สุโขสโมสร (ปาก)		รูสึกพอใจสบายใจ
โลกียสุข	ความสุขที่เป็นวิสัยของโลก
วิมุตติสุข	ความสุขเกิดแต่ความหลุดพ้นจากกิเลสอาสวะและปวงทุกข์
สุขารมณ์	ความรู้สุขว่าเป็นสุข
ผาสุก		มีความสงบสุข เช่น อยู่กันอย่างผาสุก
สำราญ, สำราญใจ, สุขสำราญ, สุขสำราญบานใจ; เกษม, เกษมสำราญ, สำเริงสำราญ, สุขเกษม (เขียน)	มีความสุขมักเป็นเพราะได้ปล่อยอารมณ์ เช่น ทรงพักผ่อนด้วยความเกษมตลอดราตรี, เวลาบ่ายผ่านไปด้วยความเกษมสำราญ, ไปเที่ยว เล่นสำราญใจ, สำเริงสำราญอยู่กับหญิงอื่น
รื่นรมย์		มีความสุขมักเป็นเพราะประสบความงาม ความไพเราะ เป็นต้น เช่น รู้สึกรื่นรมย์กับภาพตรงหน้า, ศิลปะนำความรื่นรมย์มาสู่โลก
เพลิดเพลิน, เพลิดเพลินเจริญใจ, เพลิดเพลินใจ, เพลิน, เพลินใจ	มีความสุขอยู่กับการกระทำอย่างใดอย่างหนึ่งจนไม่สนใจสิ่งอื่น เช่น อ่านหนังสืออย่างเพลิดเพลิน, อยากจะไปเที่ยวให้เพลินใจ

ข ๑๓๕ ความสนุก
สนุก; มัน (ปาก)		อารมณ์ดีมีความสุขอยู่กับการกระทำอย่างใดอย่างหนึ่ง เช่น เล่นสนุก
สนุกสนาน		อารมณ์ดีมีความสุขอยู่กับการกระทำอย่างใดอย่างหนึ่ง เช่น วิ่งเล่นอย่างสนุกสนาน; ชอบสนุก เช่น เป็นคนสนุกสนาน
บันเทิง, บันเทิงใจ	มีความสนุกสนานมักเป็นเพราะได้เห็นหรือได้ฟังสิ่งที่ชอบ เช่น จัดรายการเพื่อให้ผู้ฟังบันเทิงใจ
บันเทิงเริงร่า, บันเทิงเริงรื่น	มัความสนุกสนานเต็มที่ เช่น นิดบันเทิงเริงร่าอยู่กับเพื่อนกลุ่มใหญ่

ข ๑๓๖ ความยินดี
ดีใจ; ยินดี (ทางการ); ดีเนื้อดีใจ, ดีอกดีใจ (ไม่ทางการ), ปราโมทย์, ปรีดา, ปรีดิ์เปรม, ปรีดิ์เปรมเกษมสันต์, ปรีดิ์เปรมเกษมศานต์, เปรมปรีดิ์, ภิรมย์, โสมนัส, อภิรมย์ (เขียน, กวี)		เกิดความรู้สึกเป็นสุขเมื่อประสบสิ่งที่ชอบใจ เช่น ดีใจจนเนื้อเต้น, ยินดีที่พบเขา
ลิงโลด; เริงโลด (เขียน)		ยินดีมาก เช่น หัวใจกลับเริงโลด
ปลาบปลื้ม, ปลื้ม, ปลื้มใจ, ปลื้มเปรม	ยินดีที่ได้รับผลดี เช่น ปลาบปลื้มเมื่อได้รับคำชม, ปลื้มใจกับความสำเร็จของลูก
ปีติ, อิ่มใจ, อิ่มเอิบ, เอิบอิ่ม; อะคร้าว (กวี)		ยินดีที่ได้กระทำความดี เช่น มีใจอิ่มเอิบด้วยปีติ, อิ่มใจที่ได้ช่วยเขา
อิ่มเอม, อิ่มเอมใจ	ยินดีที่ได้ประสบสิ่งดี เช่น รู้สึกอิ่มเอมที่ได้แต่งงานกับเธอสมใจ

ข ๑๓๗ ความตื้นตัน
ตื้นตัน, ตื้นตันใจ		ซาบซึ้งในความดีของอีกฝ่ายหนึ่งจนพูดไม่ออก เช่น น้ำตาไหลด้วยความตื้นตัน
เต็มตื้น		ดีใจหรือเสียใจจนพูดไม่ออก เช่น น้ำตาไหลด้วยความตื้นตัน
เต็มตื้น		ดีใจหรือเสียใจจนพูดไม่ออก เช่น รู้สึกเต็มตื้นขึ้นมาในหัวใจ
ตันคอหอย, คอหอยตีบตัน	ซาบซึ้งหรือสงสารจนพูดไม่ออกหรือกินไม่ลง เช่น เห็นชาวบ้านมาส่งอย่างนี้แล้วตันคอหอย

ข ๑๓๘ ความสดชื่น
ชื่นใจ, ชื่นฉ่ำใจ, ชื่นชูใจ		รู้สึกสดชื่นเมื่อประสบสิ่งที่พอใจ เช่น พูดเพราะๆ ให้ชื่นใจ, เด็กน้อยผู้นี้เป็นที่ชื่นชูใจของเธอ
ชุ่มชื่น, ชุ่มชื่นใจ, แช่มชื่น	ชื่นใจคลายทุกข์ เช่น เขาค่อยรู้สึกชุ่มชื้นขึ้นเมื่อได้ยินคำปลอบโยน, มีอารมณ์แช่มชื่น

ข ๑๓๙ ความรู้สึกว่าน่าจะทำอีก
ได้ใจ		รู้สึกว่าตนน่าจะทำได้เพราะเคยทำได้แล้ว [มักเป็นเรื่องไม่ควรทำ] เช่น พอถูกล็อตเตอรี่ครั้งหนึ่งก็ได้ใจซื้ออีก
ย่ามใจ		รู้สึกอยากทำอีกเพราะทำได้ผลดีมาแล้ว [มักเป็นเรื่องไม่ควรทำ] เช่น เจ้าขโมยย่ามใจ แอบหยิบแหวนไปอีก

ข ๑๔๐  ข ๑๔๙ ความรู้สึกเมื่อประสบหรือจะประสบสิ่งที่ไม่ชอบใจ
ข ๑๔๐ ความไม่พอใจ
ไม่ชอบใจ, ไม่พอใจ, ไม่สบการณ์		รู้สึกว่าไม่เป็นดังที่ใจต้องการ เช่น ไม่พอใจการต้อนรับ
รำคาญ, รำคาญใจ	ไม่พอใจเมื่อถูกจุกจิกกวนใจ เช่น รำคาญที่ถูกถามบ่อยๆ
ฉุน, ถอนฉุน		ไม่พอใจขึ้นมาทันที เช่น ชักฉุนที่ถูกวิจารณ์
ขุ่นใจ		ไม่พอใจ ทำให้อารมณ์ไม่ดี เช่น ขุ่นใจที่เพื่อนไม่คอย
ขัดใจ		ไม่ได้ดังใจ เช่น รู้สึกขัดใจที่รถมาช้า
โกรธ; โมโห, โมโหโทโส (ไม่ทางการ); เดือด, ยัวะ (ปาก); ทรงพระพิโรธ, ทรงพระโกรธ (ราชา:กษัตริย์และเจ้านายชั้นสูง), กริ้ว (ราชา); เลือดขึ้นหน้า (สำ)		ไม่พอใจอย่างมาก เช่น โกรธหัวฟัดหัวเหวี่ยง, นิดเดือดปุดๆ
โกรธขึ้ง, ขึ้งโกรธ	โกรธอยู่นาน เช่น ไม่รู้เขาจะโกรธขึ้งไปถึงไหน
เกรี้ยวโกรธ, โกรธเกรี้ยว		โกรธและแสดงความโกรธอย่างรุนแรง
เกิดโทสะ, บันดาลโทสะ; ดาลโทสะ (เขียน)	โกรธขึ้นมาทันที เช่น อย่าเถียงให้เกิดโทสะ, ชกเพื่อนเพราะบันดาลโทสะ
ลุแก่โทสะ, ลุอำนาจโทสะ	โกรธและกระทำโดยไม่ยั้งคิด เช่น ฆ่าเพื่อนเพราะลุแก่โทสะ
ดาลเดือด, เดือดดาล	โกรธขึ้นมาทันทีและโกรธมาก
เจ็บร้อน		โกรธแทนผู้รักใคร่ใกล้ชิด เช่น เจ็บร้อนแทนเพื่อน
ขัดแค้น, ขุ่นแค้น, คั่งแค้น		โกรธอยู่ไม่วายเพราะมีผู้ทำไม่ดีต่อตนหรือผู้ใกล้ชิด
เป็นเดือดเป็นแค้น	โกรธเพราะมีผู้ทำไม่ดีต่อตนหรือผู้ใกล้ชิด เช่น เป็นเดือดเป็นแค้นแทนเพื่อน 
บ้าเลือด		โกรธเพราะถูกทำร้ายถึงเลือดตกยางออก เช่น ตาสุขบ้าเลือดไล่ฟันพวกนักเลง

ข ๑๔๑ ความเสียใจ
เสียใจ; โทมนัส (เขียน, กวี); ทุมโน (กวี)		ไม่สบายใจเพราะได้ทำผิดหรือผิดหวังเป็นต้น เช่น เสียใจที่หลงโกรธเพื่อน, เสียใจที่ลูกไม่รักดี
ช้ำใจ		เสียใจมาก มักเป็นเพราะผิดหวังหรือมีคนที่รักเป็นต้นเหตุ เช่น ลูกทำให้ช้ำใจ
เจ็บช้ำ, เจ็บช้ำใจ, เจ็บช้ำน้ำใจ		ช้ำใจมาก เช่น รู้สึกเจ็บช้ำที่สามีทอดทิ้ง
ชอกช้ำ, ชอกช้ำใจ, ชอกช้ำระกำใจ, รวดร้าวใจ, ร้าวรานใจ; ชีช้ำ, ชีช้ำกะหล่ำปลี (ปาก)	เจ็บช้ำมาก เช่น ชอกช้ำใจเพราะสามีหน่ายแหนง
หัวใจแตกสลาย, หัวใจบอบช้ำแสนสาหัส, หัวใจแตกสลาย		เจ็บช้ำอย่างที่สุด
หมองใจ	ไม่สบายใจ มักเป็นเพราะชายหญิงที่รักเป็นต้นเหตุ เช่น ไม่เคยทำให้ภรรยาต้องหมองใจ
แสลงใจ		ไม่สบาย มักเป็นเพราะประสบสิ่งที่ไม่ชอบใจ เช่น ไม่ควรพูดให้เขาแสลงใจ
ยอกแสยง	เจ็บร้าวทรมานใจ เช่น รู้สึกยอกแสยงที่เห็นเขามากับหญิงอื่น
น้อยใจ; น้อยอกน้อยใจ (ไม่ทางการ)	เสียใจที่ผู้อื่นไม่ปฏิบัติต่อตนตามที่หวัง เช่น น้อยใจว่าแม่ไม่ยุติธรรม
น้อยเนื้อต่ำใจ		น้อยใจที่ตนด้อย เช่น น้อยเนื้อต่ำใจว่าเรียนไม่เก่งเท่าพี่น้อง

ข ๑๔๒ ความเศร้า
เศร้า; กำสรด (กวี)	จิตใจไม่เบิกบานเพราะผิดหวังเป็นต้น  เช้น ทำไมมานั่งเศร้าอยู่ที่นี่
เศร้าใจ		รู้สึกหดหู่ สาเหตุมักเป็นเพราะคนอื่น เช่น เห็นสภาพของเขาแล้วเศร้าใจ
เศร้าสร้อย, เศร้าสลด	เศร้ามาก เช่น หัวใจแม่เศร้าสร้อยจนเหลือที่จะพรรณนา
หดหู่, ห่อเหี่ยว, เหี่ยวแห้ง		ไม่สดชื่นเพราะมีเรื่องให้ไม่สบายใจ เช่น ใจคอเหี่ยวแห้งเมื่อเพื่อนรักจะจากไกล
ความกำสรด, ความอาดูร		ความเศร้า เช่น ไม่สามารถจะระงับความกำสรดลงได้, ซ่อนความอาดูรไว้ในอก
ระทด, รันทด, รันทดใจ		เศร้าเพราะผิดหวังเรื่องความรักเป็นต้น เช่น หัวใจระทดท้อเหนื่อยอ่อน, ถอนใจด้วยความรันทน
เศร้าหมอง, หมองเศร้า, หม่นหมอง	จิตใจไม่ผ่องใส เช่น เมื่อคนรักจากไป ใจก็หมองเศร้า
ตรอมใ; กม, กรมกรอม, กรมเกรียม, เกรียมกรม, ตรม, ตรมตรอม ,ตรมเตรียม, ตรอมตรม, เตรียมตรม, ระทม, ระทมตรมตรอม (กวี)		เศร้ามากสาเหตุมักเนื่องจากคนที่รัก เช่น ตรอมใจตายหลังจากสามีจากไปไม่นาน
เศร้าโศก, โศกเศร้า; โศกศัลย์ (กวี)	เศร้ามาก เพราะต้องสูญเสียผู้เป็นที่รักเป็นต้น เช่น พยายามปลอบโยนให้คลายโศกที่ต้องสูญเสียสามี, อย่าโศกเศร้าไปนักเลย หักห้ามใจเสียบ้าง, เรื่องแห่งความโศกศัลย์รันทด
วิปโยค (เขียน, กวี)	โศกเศร้าที่ต้องจากกัน เช่น ยังความวิปโยคมาสู่ประชาชนชาวไทย

ข ๑๔๓ ความอึดอัดและความขมขื่นคับแค้น
อึดอัด, อึดอัดใจ		รู้สึกไม่ปลอดโปร่งที่ไม่อาจทำได้ดังใจ เช่น อึดอัดใจที่ไม่อาจบอกความจริง
ขมขื่น, ขมขื่นใจ, ขื่นขม; อกไหม้ไส้ขม (สำ)	รู้สึกเสียใจและเจ็บใจเมื่อถูกบีบคั้นจิตใจและไม่สามารถแสดงออกมาได้ เช่น ขมขื่นใจที่ต้องตกเป็นภรรยาน้อย
คับใจ; คับอกคับใจ (ไม่ทางการ)		รู้สึกอึดอัดเพราะไม่อาจทำได้ดังใจ เช่น คับที่อยู่ได้คับใจอยู่ยาก
คับแค้น, คับแค้นใจ		รู้สึกโกรธและอึดอัดเพราะไม่อาจทำได้ดังใจ เช่น รู้สึกคับแค้นใจเพราะถูกแม่เลี้ยงกลั่นแกล้ง
คับข้องใจ	คับใจและสงสัยไม่เข้าใจ
อัดอั้นตันใจ	รู้สึกคับแค้นใจแต่ไม่อาจแสดงออกมาได้ เช่น อัดอั้นตันใจที่ถูกลูกเจ้าของบ้านข่มเหง

ข ๑๔๔ ความทุกข์
ทุกข์, ทุกข์ใจ, เป็นทุกข์; เป็นทุกข์เป็นร้อน (ไม่ทางการ)	ไม่สบายใจอย่างมาก เช่น ทุกข์เรื่องสามีเป็นมะเร็ง
กลัดกลุ้ม, กลุ้ม, กลุ้มใจ		ไม่สบายใจและครุ่นคิดอยู่แต่เรื่องที่ตนไม่สบายใจ เช่น ถอนใจด้วยความกลัดกลุ้ม, กลุ้มเรื่องเงิน
อกแตก (สำ)		กลุ้มมากจนเหมือนกับอกจะแตก เช่น ฉันจะอกแตกตายเพราะเด็กคนนี้
ทรมานใจ	ทุกข์ใจอย่างมาก เช่น รู้สึกทรมานใจที่ไม่อาจบอกความจริงได้
ทุกข์ทนหม่นไม้		ทุกข์มากและนาน เช่น เธอต้องทุกข์ทนหม่นไหม้เพราะสามีขี้เหล้า

ข ๑๔๕ ความตกใจ
ตกใจ; ตกพระทัย (ราชา)		รู้สึกหวั่นไหวเมื่อประสบสิ่งที่ไม่คาดฝันหรือน่ากลัวโดยกะทันหัน เช่น พอฉันโผล่พรวดเข้าไป แม่ก็ตกใจ
ตระหนก, ตระหนกตกใจ, ตื่นตระหนก, สะทกสะท้าน, ตระดก (กวี) สะทก		ตกใจกลัว เช่น ผู้คนตื่นตระหนก, เผชิญภัยโดยไม่สะทกสะท้าน, ตัวสั่นระริกดังกวางที่สะทกต่อเสียงหมาไล่เนื้อ
ขวัญหาย	ใจหายเพราะตกใจ เช่น ลูกเข้ามาเงียบๆ อย่างนี้ แม่ขวัญหายหมด
ขวัญบิน, ขวัญกระเจิง		ตกใจกลัวจนแทบหมดสติ เช่น เพียงแต่ตวาดทีเดียวพวกมันก็ขวัญบิน
ใจหายวาบ		ตกใจว่าจะต้องสูญเสียบุคคลใกล้ชิดหรือสิ่งที่รัก เช่น ใจหายวาบเมื่อเห็นเขานอนแน่นิ่ง, ใจหายวาบเมื่อเห็นกระเป๋าเปิด
กระต่ายตื่นตูม, ตื่นตูม (สำ)	ตกใจโดยไม่ได้พิจารณา

ข ๑๔๖ ความกลัว
กลัว; แกลน, สยอน (กวี)		รู้สึกว่าตนหรือผู้อื่นอาจประสบเรื่องไม่ดี เช่น กลัวจะสอบตก, กลัวเขาจะไปไม่ทัน; รู้สึกว่าจะมีภัยหรือเป็นภัย เช่น นึกกลัวขึ้นมาเฉยๆ, กลัวงู, กลัวตาย, กลัวลาน, กลัวหงอ, กลัวหัวหด
เกรง		รู้สึกว่าตนหรือผู้อื่นอาจประสบเรื่องไม่ดี เช่น เกรงจะสอบตก, เกรงเขาจะไปไม่ทัน; รู้สึกว่าควรเชื่อฟังเพราะมีอำนาจ เช่น ไม่เกรงกฎหมาย, เกรงครู
กลัวเกรง	รู้สึกว่าควรเชื่อฟังเพราะมีอำนาจ
กริ่งเกรง, กริ่งเกรงใจ	รู้สึกไม่สบายใจล่วงหน้าหรือรู้สึกว่าควรเชื่อฟังเพราะอาจเป็นภัย เช่น กริ่งเกรงว่าเด็กจะออดแอดเกินไป, ไม่เคยกริ่งเกรงผู้ใด
เสียว, เสียวไส้		เกรงว่าจะมีภัย เช่น ชักเสียวว่าคุณแม่จะรู้, วางมีดลงเถอะเห็นแล้วเสียวไส้
เสียวสันหลัง (สำ)	เกรงว่าตนจะมีภัย
หวาด		นึกระแวงเหตุร้าย เช่น เขาหวาดว่าความลับจะถูกเปิดเผย
หวั่น, หวั่นใจ; ยั่น (ปาก)		รู้สึกใจไม่ดีแต่ไม่ถึงกับนึกระแวงว่าสิ่งที่ตนกลัวนั้นกำลังจะเกิดขึ้น เช่น ถึงจะลำบากอย่างไรฉันก็ไม่หวั่น, หวั่นใจว่าจะเกิดเหตุร้าย
หวั่นกลัว, หวั่นเกรง	รู้สึกใจไม่ดีเมื่อจะต้องเผชิญภัยหรือความลำบาก เช่น ไม่เคยหวั่นกลัวผู้ใด, หวั่นเกรงความลำบาก
หวาดกลัว	สะดุ้งผวาว่าจะเป็นภัย เช่น หวาดกลัวโจรผู้ร้าย
หวาดเกรง	สะดุ้งผวาว่าจะมีภัย เช่น หวาดเกรงอันตราย
หวดผวา, หวาดสะดุ้ง	นึกระแวงเหตุร้ายอยู่ตลอดเวลา เช่น ชาวบ้านหวาดผวากลัวจะถูกปล้น, เขาต้องหวาดสะดุ้งไม่เป็นสุข
พรั่น, พรั่นใจ, พรั่นพรึง, หวั่นหวาด, หวาดหวั่น		รู้สึกใจไม่ดีเมื่อจะต้องเผชิญภัย เช่น ก้มหน้าลงด้วยความพรั่นใจ, เผชิญกับความคายอย่างไม่พรั่นพรึง, ต่อสู้ข้าศึกโดยไม่หวาดหวั่น
ครั่นคร้าม, คร้าม; คร้าเกรง, ขาม, ครั่นคร้ามขามเกรง (กวี)		รู้สึกว่าตนไม่อาจสู้ได้ เช่น ศัตรูพากันครั่นคร้าม, คู่ต่อสู้คร้ามฝีมือเขา
แหยง		ไม่กล้าทำเพราะเกรงจะได้รับผลร้าย เช่น เห็นสีขนมแล้วนึกแหยง ไม่กล้ากิน
ปอด, ปอดกระเส่า, ปอดลอย, ปอดแหก (ปาก)	รู้สึกใจไม่ดีเกรงจะมีภัย เช่น ถูกขู่ก็ชักปอด, ทำปอดลอยไปได้ อาจารย์ไม่ดุหรอก
หัวหด (สำ)	ไม่กล้าเผชิญ เช่น พอผู้ร้ายมาเข้าจริง ก็หัวหดกันหมด
ขวัญหนีดีฝ่อ, ดีฝ่อ (สำ)		กลัวมากเมื่อประสบสิ่งที่อาจเป็นอันตรายแก่ตน เช่น เพียงเห็นคุณพ่อนั่งอยู่ในห้อง ฉันก็จะดีฝ่อตายอยู่แล้วอย่าให้ฉันต้องเข้าไปเลย, เหตุร้ายครั้งนี้ทำให้พวกเราขวัญหนีดีฝ่อไปตามกัน
สยอง		กลัวเมื่อนึกถึงเรื่องน่ากลัว เช่น เพียงแต่นึกว่าจะต้องพักบ้านนั้นก็สยองเสียแล้ว
สยดสยอง	กลัวมากเมื่อได้เห็นหรือได้ข่าวเรื่องน่ากลัว เช่น คอขาดกระเด็นน่าสยดสยอง, อ่านเรื่องทารุณกรรมในค่ายกักกันแล้วรู้สึกสยดสยอง
ขนพองสยองเกล้า	ขนลุกเพราะความหวาดกลัว เช่น ภาพที่เห็นทำให้ข้าพเจ้ารู้สึกขนพองสยองเกล้า 
หายใจไม่ทั่วท้อง (สำ)	กลัวจะเกิดเรื่องที่ตนไม่ต้องการ เช่น หายใจไม่ทั่วท้อง กลัวคุณแม่เห็นลูกแมวที่ซ่อนไว้
อกสั่นขวัญแขวน (สำ)		กลัวว่าจะเกิดเหตุร้าย เช่น ทุกคนอกสั่นขวัญแขวน กลัวเขาจะฆ่ากันตาย
ใจหายใจคว่ำ		ตื่นเต้นในนาทีวิกฤตด้วยเกรงจะเกิดเหตุร้าย เช่น ใจหายใจคว่ำ กลัวรถจะไปชนอะไร
ใจวับๆ หวำๆ		รู้สึกวาบๆ ในใจด้วยความหวาดหวั่น เช่น ใจวับๆ หวำๆ กลัวถูกจับได้ว่าขโมยเงิน

ข ๑๔๗ ความรู้สึกยังมีกำลังใจและหมดกำลังใจ
ใจสู้		มีกำลังใจที่จะเผชิญทุกข์ยากต่อไปไม่ยอมแพ้ เช่น แม้จะเจ้บไข้แต่ใจยังสู้
ท้อ, ท้อใจ	หมดกำลังใจ เช่น รู้สึกท้อเมื่อพบอุปสรรค
ท้อถอย		หมดกำลังไม่คิดจะทำต่อไป เช่น คุณต้องพยายามต่อไปอย่าท้อถอย
ท้อแท้, ท้อแท้ใจ		หมดกำลังใจจะทำต่อไปเพราะผิดหวัง เช่น เขารู้สึกท้อแท้ที่ไม่มีใครเห็นความตั้งใจดีของเขา
ย่อท้อ, ระย่อ		ไม่คิดสู้เพราะขาดกำลังใจ เช่น ถึงจะมีอุปสรรคมากมายเขาก็ไม่ย่อท้อ, แม้แดดจะร้อน ป้าก็ไม่ระย่อ
ระทดท้อ	เศร้าและหมดกำลังใจ เช่น อย่าระทดท้อใจไปเลย พี่จะช่วยจัดการให้
อ่อนใจ		เหนื่อยหน่ายเพราะได้พยายามทำ แต่ไม่ประสบผลสำเร็จ เช่น หาจนอ่อนใจก็ไม่พบ, พูดจนอ่อนใจเขาก็ไม่เชื่อ
ใจเสีย		เสียกำลังใจ เช่น พอเห็นเลือดเขาก็ใจเสีย
ขวัญเสีย, เสียขวัญ	เสียกำลังใจเพราะกลัว
ใจแป้ว, ใจฝ่อ; ใจไปอยู่ที่ตาตุ่ม (สำ)	เสียกำลังใจ เกรงผลที่จะเกิดขึ้น เช่น พอเห็นคู่ต่อสู้เขาก็ใจแป้ว

ข ๑๔๘ ความเข็ดหลาบ
เข็ด		ไม่อยากทำอีกเพราะเคยได้รับผลร้ายมาแล้ว เช่น พายายหนูไปเที่ยววันเดียวเข็ดเลย
ขยาด, เข็ดขยาด		กลัวเพราะเคยรู้ฤทธิ์มาแล้ว เช่น เด็กๆ ขยาดไม้เรียว
เข็ดเขี้ยว		ไม่กล้าสู้เพราะเคยรู้ฤทธิ์มาแล้ว เช่น นักเลงแถวนี้เข็ดเขี้ยวไม่กล้ากำแหงหับเขา
เข็ดหลาบ	ไม่กล้าทำอีกเพราะเคยได้รับผลร้ายมาแล้ว เช่น แม่จะต้องตีให้เข็ดหลาบ จะได้เลิกขโมย
หลาบจำ		จำได้ไม่กล้าทำอีก เช่น แม่ตีเท่าไรก็ไมหลาบจำ ยังไปเล่นกับมันอีก
 
ข ๑๔๙ การไม่มีอารมณ์เปลี่ยนแปลง
ไม่หวั่นไหว	ไม่มีอารมณ์เปลี่ยนแปลง เช่น ไม่หวั่นไหวกับคำนินทา
ไม่สะดุ้งสะเทือน	ไม่เปลี่ยนแปลงเพราะผลกระทบ เช่น เขาขาดทุนไปหลายล้าน แต่ก็ไม่สะดุ้งสะเทือน
ไม่อนาทร, ไม่อนาทรร้อนใจ		ไม่ร้อนใจหรือเป็นกังวล เช่น เขามีเงินใช้ฟุ่มเฟือย ไม่อนาทรร้อนใจ
ไม่รู้ร้อนรู้หนาว (สำ)		ไม่รู้สึกเดือดร้อน เช่น พ่อแม่เป็นทุกข์ว่าจะต้องอดตาย มันเอาแต่เล่นสนุก ช่างไม่รู้ร้อนรู้หนาวเสียบ้างเลย

ข ๑๕๐ ความรู้สึกเมื่อมิได้ประสบสิ่งที่ไม่ชอบใจ
โล่งใจ, โล่งอก		หมดความกังวลเมื่อเหตุการณ์ผ่านพ้นไป เช่น โล่งใจที่ไม่มีเหตุร้าย

ข ๑๕๑	ความรู้สึกเมื่อต้องเสียสิ่งที่ชอบใจ
เสียดาย		ไม่อยากให้สิ่งที่ตนคิดว่าดีสูญเสียไป เช่น เสียดายเงิน, เสียดายเด็กดีๆ
ใจหาย; พระทัยหาย (ราชา)	เสียใจเมื่อจะตองพรากจากบุคคลหรือสิ่งที่รัก เช่นใจหายเมื่อรู้ว่าเขาจะจากไป

ข ๑๕๒ ความรู้สึกเมื่อติดต่อกับผู้ไม่คุ้นเคย
กระดาก		อายเมื่อติดต่อกับผู้ไม่คุ้นเคย เช่น เด็กๆ ยังกระดากกันอยู่, ถูกจ้องจนรู้สึกกระดาก; ตะขิดตะขวงใจไม่อยากพูดหรือทำเพราะรู้สึกว่าไม่สมควร หรืออายที่ตนเคยกระทำไม่สมควร เช่น กระดากไม่กล้าเข้าหน้า, กระดากที่จะต้องขอยืมเงิน, กระดากปาก, กระดากใจ
กระดากกระเดื่อง	อายเมื่อติดต่อกับผู้ไม่คุ้นเคย เช่น รู้สึกกระดากกระเดื่องที่ต้องนั่งเผชิญหน้ากับเขา; แสดงท่าทางกระดาก เช่น มีท่าทีกระดากกระเดื่องคอยหลบหน้า
ขวยเขิน, เขิน, เขินอาย; อางขนาง	(กวี)		อายเพราะยังไม่คุ้นเคยหรือเพราะได้รับคำชม เช่น อย่าชมมาก เดี๋ยวแกเขิน
เหนียม, เหนียมอาย	ไม่กล้าแสดงเต็มที่เพราะยังไม่คุ้นเคย เช่น ร้องไปเถอะ ไม่ต้องเหนียม
อุทธัจ, อุธัจ (เขียน)	ความประหม่า, ความขวยเขิน, ความฟุ้งซ่าน

ข ๑๕๓ ความรู้สึกว่าไม่มีผู้ใกล้ชิด
เหงา		รู้สึกเหมือนไม่มีเพื่อน เช่น ทำไมมานั่งเหงาอยู่คนเดียว; ไม่คึกคัก เช่น บรรยากาศในงานเลี้ยงดูเหงาๆ
เงียบเหงา	เหงา เช่น เธอนั่งเงียบเหงาอยู่คนเดียว, บรรยากาศในงานเลี้ยงดูเงียบเหงา; ไม่มีใครไปมาหาสู่ เช่น บ้านนี้ไม่เคยมีแขกเราอยู่กันอย่างเงียบเหงา
อ้างว้าง		รู้สึกว่าอยู่ลำพัง ไม่มีผู้ใกล้ชิด เช่น เด็กน้อยรู้สึกว้าเหว่เมื่อขาดแม่
เปล่าเปลี่ยว, เปล่าเปลี่ยวเดียวดาย, เปลี่ยวใจ, เปลี่ยวเปล่า		รู้สึกเหงาอ้างว้าง เช่น รู้สึกเปลี่ยวเปล่าแม้จะอยู่ท่ามกลางเพื่อนจำนวนมาก
วังเวง, วังเวงใจ		รู้สึกอ้างว้างเพราะบรรยากาศที่สงบเยือกเย็นไร้ผู้คน เช่น เข้าไปในบ้านร้างรู้สึกวังเวง

ข ๑๕๔ ความรู้สึกว่ามีผู้อยู่ใกล้ชิด
อบอุ่น, อบอุ่นใจ		ปราศจากความว้าเหว่ เช่น ลูกๆ รู้สึกอบอุ่นที่พ่อแม่อยู่กันพร้อมหน้า

ข ๑๖๐  ข ๑๖๑ ความรู้สึกเกี่ยวกับตนเอง
ข ๑๖๐ ความรู้สึกว่าตนทำผิดหรือมีข้อบกพร่อง
อาย		รู้สึกไม่ดีที่ตนทำผิดทำชั่วหรือมีข้อบกพร่องไม่เทียมหน้าผู้อื่น เช่น อายที่พูดไม่ชัด, อายเพื่อน, อายบ้าน, อายที่ถูกจับได้ว่าขโมยเงิน, อายม้วน, อายม้วนต้วน
ละอาย, ละอายใจ	รู้สึกไม่ดีที่ตนทำผิดทำชั่ว เช่น มีความละอายต่อบาป, ละอายใจที่หลอกน้อง
กระดากใจ, ขวยใจ	รู้สึกไม่สบายใจนักที่ตนทำผิด เช่น กระดากใจที่ได้เอาเปรียบเพื่อน
อับอาย		อายมาก เช่น รู้สึกอับอายปานจะแทรกแผ่นดินหนี, ไม่เห็นจะต้องอับอายเลยที่เราจน
อัปยศ, อัปยศอดสู	อายที่ต้องเสียเกียรติยศชื่อเสียง เช่น นำความอัปยศมาสู่วงศ์ตระกูล
อดสู, อดสูใจ		อาย [มักเนื่องจากเรื่องทางเพศ] ยกมือปิดหน้าด้วยความอดสู, รู้สึกอดสูใจ ไม่อยากพูด
ขายหน้า; ขายขี้หน้า (ปาก)	อายที่ตนเองหรือผู้ใกล้ชิดกระทำผิดหรือมีข้อบกพร่อง  เช่น ลูกสอบตก พ่อแม่ก็ขายหน้า
เสียหน้า; เสียฟอร์ม (ปาก)	รู้สึกว่าต้องเสียความเชื่อถือที่จะได้รับจากผู้อื่น เช่น คุณแม่เกรงจะเสียหน้าที่เกลี้ยกล่อมฉันไม่สำเร็จ
หน้าม้าน	อายเพราะกระทำการผิดพลาด เช่น ทักคนผิดเลยหน้าม้าน
หน้าแตก	อายเพราะกระทำการผิดพลาดหรือแสดงความบกพร่อง เช่น มีเงินไม่พอจ่ายค่าอาหารเลยหน้าแตก
หน้าชา		อายเพราะถูกว่ากล่าวเป็นต้น เช่น เขารู้สึกหน้าชา แต่ทำเป็นไม่ได้ยิน

ข ๑๖๑ ความรู้สึกว่าตนดีหรือมีความสามารถ
ภูมิใจ		พอใจว่าตนหรือบุคคลหรือสิ่งที่เกี่ยวกับตนได้กระทำดีหรือมีคุณสมบัติดี เช่น ภูมิใจที่เรียนเก่ง
ลำพองใจ, เหิมใจ	พอใจตนเองจนเกินประมาณ เช่น ลำพองใจว่าไม่มีใครสู้ได้
เหิมเหริม	พอใจตนเองจนเกินประมาณไปมาก เช่น มันเหิมเกริมท้าแข่งกับหัวหน้า

ข ๑๗๐  ข ๑๗๗ ความรู้สึกเนื่องด้วยบุคคลสิ่งต่างๆ และเรื่องต่างๆ
ข ๑๗๐ ความมีจิตผูกพันและไม่ผูกพัน
ใฝ่ใจ		มีใจผูกพัน [มักใช้ในทางดี] เช่น ใฝ่ใจให้ทาน
ฝักใฝ่		มีใจผูกพัน [มักใช้ในทางไม่ดี] เช่น ฝักใฝ่ในกามคุณ
ใส่ใจ		มีใจนึกถึง เช่น ไม่ใส่ใจจะก้มลงเก็บ
เอาใจใส่	มีใจผูกพันมุ่งอยู่ เช่น เอาใจใส่การเรียน
สำเหนียก	เอาใจใส่ สนใจ เช่น ไม่สำเหนียกว่าผู้คนบ่นด่ากันทั้งเมือง
อาทร, เอื้ออาทร		เอาใจใส่ว่าอยู่ดีมีสุขหรือไม่
จดจ่อ		มุ่งอยู่กับสิ่งหนึ่ง เช่น จิตใจของแกจดจ่ออยู่กับหลาน
ใจจดใจจ่อ	ใจมุ่งอยู่กับสิ่งหนึ่ง เช่น ใจจดใจจ่ออยากรู้คำตอบ
ดื่มด่ำ		จดจ่อกับสิ่งดีที่จับใจอย่างลึกซึ้ง เช่น ดื่มด่ำในรสพระธรรม
หมกมุ่น		มัวคิดถึงแต่สิ่งนั้นจนไม่คิดถึงสิ่งอื่น เช่น หมกมุ่นในการเรียน
คลั่ง, คลั่งไคล้	หลงใหลหมกมุ่นมาก เช่น คลั่งกล้วยไม้, คลั่งดารา
พะวง		คิดถึงแต่สิ่งหนึ่งหรือเรื่องหนึ่งตลอดเวลา เช่น พะวงอยู่กับหลาน
หน่าย		ดูความหมายใน ข ๑๓๒
หน่ายแหนง, แหนงหน่าย		คลายรักเพราะแหนงใจ
หน่ายหนี	คลายรักและจากไป
ไม่เหลียวแล	ไม่เอาใจใส่ เช่น เราจนจึงไม่มีใครเหลียวแล
ไม่อินังขังขอบ	ไม่เอาใจใส่บุคคลหรือสิ่งที่ควรเอาใจใส่ เช่น เด็กคนนี้พ่อแม่ไม่อินังขังขอบปล่อยให้ย่าเลี้ยง
ไม่นำพา	ไม่ใส่ใจให้ความสำคัญ เช่น ไม่นำพาคำเตือน

ข ๑๗๑ ความรู้สึกว่าสำคัญ
สนใจ		รู้สึกว่าน่าจะมีคุณค่าหรือความสำคัญ เช่น ดูภาพอย่างสนใจ
แคร์ (ปาก)	รู้สึกว่าสำคัญ เช่น แคร์คำนินทา
ดูเบา, ประมาท		ดูความหมายใน ข ๕๐
ไม่ถือเป็นอารมณ์, ไม่เอามาเป็นอารมณ์		ไม่โกรธหรือเสียใจเป็นต้น เพราะสิ่งหนึ่ง เช่น อย่าเอาคำพูดเขามาเป็นอารมณ์เลย
ไม่ไยดี, ไม่สนใจไยดี	ไม่รู้สึกสนใจและเห็นว่าดี เช่น ไม่ไยดีข้าวของที่เขาซื้อให้
ไม่ยี่หระ, ไม่แยแส	ไม่เห็นว่าสำคัญ เช่น ไม่แยแสคำทักท้วง
ทึ่ง	รู้สึกว่าน่าสนใจ น่าแปลกใจ เช่น รู้สึกทึ่งในความสามารถของเขา

ข ๑๗๒ ความรู้สึกว่าอยู่ในฐานะสูง
เคารพ; ยำ (กวี)		รู้สึกว่าผู้ใดผู้หนึ่งอยู่ในฐานะอันสูง เช่น เคารพบิดามารดา
นับถือ		รู้สึกถึงความสามารถหรือคุณธรรม เช่น นับถือน้องว่าเรียนเก่ง, นับถือผู้ใหญ่; เชื่อถือยึดมั่น เช่น นับถือศาสนาพุทธ
นับหน้าถือตา (ไม่ทางการ)	ยกย่องให้เกียรติ เช่น อยากให้ใครๆ นับหน้าถือตา
ยำเกรง, ยำเยง (กวี)	เกรงด้วยความเคารพนับถือ เช่น ยำเกรงผู้ใหญ่
บูชา		นับถืออย่างยิ่ง เช่น บูชาน้ำใจ, บูชาฝีมือ; เทิดทูนไว้ เช่น บูชาความรัก
เทิดทูน		ดูความหมายใน ช ๙๐ 

ข ๑๗๓ ความรู้สึกว่าด้อย
ดูถูก; ปรามาส (เขียน)		รู้สึกว่าผู้ใดผู้หนึ่ง หรือสิ่งใดสิ่งหนึ่งต่ำต้อยหรือด้อยค่าด้อยความสามารถ เช่น ดูถูก ฝีมือ, ดูถูกเงิน, ดูถูกว่าโง่
ดูหมิ่น, หมิ่น		รู้สึกว่าผู้ใดผู้หนึ่งด้อยกว่าตน เช่น คุณไม่ควรดูหมิ่นน้ำใจฉัน, เป็นชายอย่าหมิ่นชาย
ดูหมิ่นถิ่นแคลน		ดูหมิ่น [มักใช้เป็นปฏิเสธ] ฉันไม่เคยดูหมิ่นถิ่นแคลนใคร
ดูแคลน, ดูหมิ่นดูแคลน		รู้สึกว่าผู้ใดผู้หนึ่งต่ำต้อยหรือด้อยความสามารถ เช่น มองอย่างดูแคลน, มีสีหน้าดูแคลน
เหยียด, เหยียดหยาม		รู้สึกว่าผู้ใดผู้หนึ่งต่ำต้อยน่ารังเกียจ เช่น เศรษฐีมองชายเข็ญใจอย่างเหยียดหยาม

ข ๑๗๔ ความรู้สึกไม่อยากรบกวน
เกรงฝจ; เกรงอกแกรงใจ (ไม่ทางการ)		เกรงว่าจะรบกวนหรือทำให้ไม่พอใจ เช่น เปิดวิทยุดังไม่เกรงใจเพื่อนบ้าน

ข ๑๗๕ ความรู้สึกถูกใจรักใคร่
ชอบ		รู้สึกดีต่อผู้นั้นหรือสิ่งนั้นหรือมีความสุขที่จะได้ทำเช่นนั้น เช่น ชอบคนไทย, ชอบแมว, ชอบเที่ยว; รักใคร่, เช่น หนุ่มสาวชอบกัน; มักจะ เช่น ฝนชอบตกตอนบ่าย
ชอบใจ		ชอบที่เป็นเช่นนั้น เช่น ชอบใจที่แกล้งเขาได้, เห็นเสื้อแล้วชอบใจ
ต้องใจ, ถูกใจ, ถูกอกถูกใจ, สบใจ		ตรงกับใจที่ชอบ เช่น ได้ของต้องใจ, พูดถูกใจ, ถูกอกถูกใจกัน, ได้พบบ้านที่สบใจ
ต้องชะตา, ถูกชะตา	ถูกใจตั้งแต่แรกเห็น เช่น รู้สึกถูกชะตาเขา
พอใจ		สมกับที่ใจต้องการ เช่น พอใจงานชิ้นนี้
นิยม		รู้สึกว่าดี เช่น นิยมใช้ของไทย
ติดใจ; ติดอกติดใจ (ไม่ทางการ)		ชอบและอยากประสบอีก เช่น กินแล้วติดใจ, ติดใจของเล่น
พึงใจ, พึงพอใจ (เขียน)		ได้ประสบแล้วชอบ เช่น พึงใจรูปโฉม
ชอบเนื้อพึงใจ, ติดเนื้อต้องใจ, ติดเนื้อพึงใจ		พึงใจบุคคล เช่น ไปติดเนื้อต้องใจสาวต่างตำบล
ชื่นชม		ยินดีในคุณสมบัติ เช่น ชื่นชมความสามารถ
ชมชอบ, ชื่นชอบ	ชื่นชมและชอบ เช่น ใช้สิทธิเลือกผู้แทนที่ตนชมชอบ
โปรดปราน (ไม่ทางการ); โปรด (ราชา)		ชอบบุคคล สิ่ง หรือการกระทำ เช่น เจ้านายโปรดปราน, โปรดปรานอาหารมันๆ, โปรดปรานการขับรถล โปรดสนมเอก
ลุ่มหลง, หลง		ชอบมากจนไม่สนใจสิ่งอื่น เช่น ลุ่มหลงจนถอนตัวไม่ขึ้น, หลงเสน่ห์
หลงใหล	ชอบมากจนไม่อาจควบคุมสติได้ เช่น หลงใหลในความงาม
มัวเมา		หลงใหลจนไม่คิดถึงสิ่งอื่น เช่น มัวเมาในกามคุณ
คลั่ง, คลั่งไคล้		ดูความหมายใน ข ๑๗๐
จับใจ		ติดใจความดีความงามเป็นต้น เช่น จับใจความงามอย่างเป็นธรรมชาติ
ประทับใจ	จับใจอย่างลึกซึ้งและติดอยู่ในใจ เช่น ประทับใจในน้ำใจของเพื่อน
ซาบซึ้ง, ซาบซึ้งตรึงใจ		จับใจอย่างลึกซึ้ง เช่น ซาบซึ้งในน้ำใจ ซาบซึ้งโวหารของกวี
รัก	มีใจผูกพันด้วยความชอบอย่างยิ่ง เช่น รักน้อง, รักทูนหัวทูนเกล้า, รักสุดสวาทขาดใจ, รักสุดจิตสุดใจ, รักอย่างสุดซึ้ง, รักอย่างดูดดื่ม
รักใคร่; พิศวาส (ปาก)		รักบุคคล เช่น เขานิสัยดี เพื่อนฝูงรักใคร่, ไม่ได้พิศวาสเธอนักหรอก
ปฎิพัทธ์ (เขียน)		รักเพศตรงข้าม
พิสมัย		รักเพศตรงข้าม เช่น มีจิตพิสมัยสาวน้อย; ชอบ เช่น พิสมัยกลิ่นทุเรียน
ผูกสมัครรักใคร่		ติดต่อเกี่ยวข้องจนรักกับเพศตรงข้าม
วาบหวาม, วาบหวามใจ, หวามใจ		รู้สึกใจวาบเกิดอารมณ์รักใคร่
กระสัน		กระวนกระวายในกาม
รัญจวน		ป่วนใจด้วยความกระสันถึง เช่น กลิ่นหอมอ่อนๆ ชวนให้ใจรัญจวนถวิลหา
จงรัก, จงรักภักดี, ภักดี		ผูกใจรักด้วยความเคารพนับถือหรือรู้คุณอย่างยิ่ง เช่น จงรักภักดีต่อเจ้านาย

ข ๑๗๖ ความรู้สึกไม่ถูกใจ
ชัง	ไม่ชอบ เช่น ชังน้ำหน้า
เกลียด		ไม่ชอบอย่างยิ่ง เช่น เกลียดคนพูดปด, เกลียดการพนันเข้ากระดูกดำ
ชิงชัง		เกลียดบุคคล เช่น ชิงชังผู้คนรอบข้าง
เกลียดชัง	เกลียดบุคคลอย่างมาก เช่น เกลียดชังลูกเลี้ยง
จงเกลียดจงชัง		ผูกใจเกลียดชัง เช่น จงเกลียดจงชังลูกสะใภ้
รังเกียจ; รังเกียจรังงอน (ไม่ทางการ)	ไม่อยากใกล้ชิดหรือไม่อยากทำเพราะรู้สึกว่าสกปรกเป็นต้น เช่น รังเกียจที่จะคุยด้วย, ช่วยเช็ดตัวให้โดยไม่รังเกียจ, คุณอย่ารังเกียจรังงอนไปเลย
เดียดฉันท์, รังเกียจเดียดฉันท์	ไม่อยากใกล้ชิด เช่น รักใคร่เลี้ยงดูลูกกำพร้าโดยไม่เดียดฉันท์
เขม่น		ไม่ถูกชะตาหรือไม่ชอบใจเมื่อผู้ใดผู้หนึ่งกระทำการที่ดูเกินหน้า เช่น เห็นหน้าก็รู้สึกเขม่นมันเสียแล้ว, กลัวเพื่อนจะเขม่นว่าประจบครู
ขยะแขยง, แขยง, แขยงแขงขน		รู้สึกรังเกียจเมื่อเห็นหรือถูกต้องสิ่งสกปรกน่ารังเกียจ
แสยง		ร้สึกเมื่อถูกต้องสิ่งหรือบุคคลที่รังเกียจ เช่น รู้สึกแสยงต่อการโอบกอด
สะอิดสะเอียน	รู้สึกคลื่นไส้เมื่อเห็นหรือถูกต้องสิ่งสกปรกน่ารังเกียจ เช่น มีแผลเน่าเฟอะชวนให้สะอิดสะเอียน
หมั่นไส้		ไม่ชอบใจการกระทำที่เกินสมควร เช่น เอาใจมากจนน่าหมั่นไส้
ข ๑๗๗ ความขุ่นเคือง
ขัดเคือง, ขัดเคืองใจ, เคือง, เคืองใจ	ไม่พอใจผู้อื่น เช่น เคืองที่ถูกขัดคอ, เรื่องนี้ทำให้ฉันเคืองใจเขาอยู่นาน
ขุ่นเคือง, ขุ่นเคืองใจ	เคือวกรุ่นๆ อยู่ในใจ เช่น ท่าทีเขายังขุ่นเคืองฉันอยู่
โกรธ, โกรธเคือง; โมโห (ไม่ทางการ); กุธ, พิโรธ (กวี)	ไม่พอใจผู้อื่นอย่างมาก  เช่น อย่าไปโกรธเคืองเขาเลย, โมโหน้อง
ถือโกรธ		โกรธเพราะถูกล่วงเกิน เช่น แม้เพื่อร่วมงานจะพูดจากระทบกระเทียบก็ไม่ถือโกรธ
ขึ้งเคียด, เคียดขึ้ง		โกรธและชิงชัง
เจ็บใจ		โกรธเพราะสาเหตุที่เกี่ยวข้องกับตน เช่น เจ็บใจรองเท้าที่กัดอยู่เรื่อย
ผูกใจเจ็บ	เจ็บใจอยู่เป็นเวลานาน ไม่ยอมลืม เช่น เรื่องแล้วไปแล้วยังผูกใจเจ็บ
แค้น		โกรธอยู่ไม่วายเพราะทำไม่ดีต่อตนหรือผู้ใกล้ชิด เช่น แค้นเพื่อนที่ทรยศ
แค้นใจ		โกรธเนื่องด้วยตนเองหรือผู้ใกล้ชิดอยู่ไม่วาย เช่น แค้นใจที่เถียงเขาไม่ทัน, แค้นใจที่ลูกสาวไม่รักดี
เคืองแค้น, แค้นเคือง	ไม่พอใจเพราะทำไม่ดีต่อตนหรือผู้ใกล้ชิด เช่น แค้นเคืองโชคชะตา
โกรธแค้น	ไม่พอใจอย่างมาก เพราะทำไม่ดีต่อตนหรือผู้ใกล้ชิด เช่น โกรธแค้นเจ้าของที่ดินที่ไล่ที่
คุมแค้น		แค้นอยู่เป็นเวลานาน เช่น กระเหรี่ยงกับพม่าคุมแค้นกันมานาน
เจ็บแค้น		เสียใจและแค้น เช่น เจ็บแค้นคนรักที่หลอกลวง
เคียดแค้น	แค้นและชิงชัง เช่น เคียดแค้นนายทุนที่โกงที่ดินไป
พยาบาท, อาฆาต		ผูกใจเจ็บและอยากแก้แค้น เช่น ผูกพยาบาท, กล่าวคำอาฆาต
อาฆาตมาดร้าย		อาฆาตและมุ่งร้าย เช่น เจ้าโจรที่ถูกจับมองพวกเราอย่างอาฆาตมาดร้าย

ข ๑๘๐  ข ๑๘๓ ความรู้สึกที่เกิดขึ้นเนื่องจากประสบการณ์ของผู้อื่น
ข ๑๘๐ ความรู้สึกเมื่อผู้อื่นประสบสิ่งดี
อิจฉา		ไม่พอใจเมื่อเห็นเขาได้ดีกว่าตัว เช่น อิจฉาน้องว่าแม่รัก; อยากได้ดีอย่างเขาบ้าง เช่น เห็นเขารักใคร่กันแล้วก็อิจฉา
อิจฉาริษยา; อิจฉาตาร้อน (ไม่ทางการ)	เดือดร้อนที่เห็นเขาได้ดี เช่น อิจฉาตาร้อนที่เห็นเขาร่ำรวย
ริษยา		ไม่อยากให้คนอื่นได้ดี เช่น ใส่ความเขาด้วยความริษยา
รุ่มร้อน, เร่าร้อน		กระวนกระวายไม่เป็นสุข เช่น ดวงใจรุ่มร้อนด้วยความริษยา
มุทิตา, มุทิตาจิต		มีจิตยินดีในลาภ ยศสรรเสริญ สุขของผู้อื่น เช่น จัดงานเลี้ยงแสดงมุทิตาจิตต่ออาจารย์ที่เกษียณอายุราชการ

ข ๑๘๑  ข ๑๘๒ ความรู้สึกเมื่อผู้อื่นประสบสิ่งไม่ดี
ข ๑๘๑ ความเห็นใจและสลดใจ
เห็นใจ; เห็นอกเห็นใจ (ไม่ทางการ)	รู้สึกถึงความทุกข์ยากหรือความจำเป็นของผู้อื่น เช่น ลูกๆ ควรจะเห็นใจพ่อแม่บ้าง, เขาเคยเห็นอกเห็นใจกัน
เห็นหัวอก, เห็นอก	นึกถึงจิตใจ เช่น ขึ้นราคาสินค้าไม่เห็นอกคนจน
สงสาร		เห็นใจในความทุกข์ความเดือดร้อนของผู้อื่น เช่น สงสารแม่ที่ต้องทำงานหนัก
เวทนา		สงสารผู้น้อยซึ่งอยู่ในสภาพน่าสงสาร เช่น เวทนาเด็กกำพร้าไม่มีใครเหลียวแล
สลดใจ		รู้สึกหดหู่ที่ได้รู้เห็นความทุกข์หรือพฤติกรรมอันไม่เหมาะสมของผู้อื่น เช่น ฟังรื่องแม่ฆ่าลูกแล้วสลดใจ
สมเพช, สังเวช		สลดใจอย่างมาก เช่น มองหญิงขอทานอย่างสมเพช, เห็นชายขาด้วนแล้วก็เกิดสังเวช, เห็นคนแก่ๆ ออกไปเต้นดิสโก้แล้วก็นึกสังเวช
สะท้อนใจ	จิตใจหวั่นไหวด้วยความทุกข์หรือความสงสาร เช่น เห็นเด็กกำพร้าเหล่านี้แล้วก็สะท้อนใจ
สะเทือนใจ	จิตใจหวั่นไหวด้วยความสงสารเป็นต้น เช่น ภาพแม่ลูกกอดกันตายชวนให้สะเทือนใจ

ข ๑๘๒ ความสาแก่ใจ
สะใจ, สาแก่ใจ		พอใจที่ผู้ที่ตนไม่ชอบได้รับผลร้าย เช่น รู้สึกสะใจที่ครูตีนิด
สมน้ำหน้า	รู้สึกว่าเหมาะแล้วที่ได้รับผลร้ายเช่นนั้น เช่น สมน้ำหน้าที่เขาถูกไล่ออก

ข ๑๘๓ ความรู้สึกเกรงว่าผู้อื่นอาจประสบสิ่งไม่ดี
เป็นห่วง, ห่วง; ทำวน (กวี)	เกรงจะได้รับทุกข์หรือเป็นอันตราย เช่น เป็นห่วงลูกว่าจะหลงทาง, ห่วงบ้านเพราะไม่มีใครอยู่เลย
ห่วงใย; เป็นห่วงบ่วงใย, เป็นห่วงเป็นใย (ไม่ทางการ)	เกรงว่าบุคคลที่รักจะได้รับทุกข์หรือเป็นอันตราย เช่น แม่สั่งแล้วสั่งอีกด้วยความห่วงใย
นอนตาไม่หลับ (สำ)	เป็นห่วงตลอดเวลาแม้ยามพักผ่อน เช่น ลูกประพฤติตัวเกเรอย่างนี้ พ่อแม่ก็นอนตาไม่หลับ

ข ๑๙๐  ข ๑๙๒ การมีความรู้สึก
ข ๑๙๐ การมีความรู้สึกมาก
ครามครัน, เต็มแก่, เต็มแก่, เต็มทน, เต็มที, เต็มประดา, สุดขีด, สุดๆ		ดูความหมายใน ญ ๕๑

ข ๑๙๑ การมีความรู้สึกน้อย
ตงิดๆ, นิดหน่อย, นิดๆ หน่อยๆ, หน่อยๆ		ดูความหมายใน ญ ๕๑

ข. ๑๙๒ การเปลี่ยนแปลงระดับความรู้สึก
ทวี,เพิ่ม,เพิ่มพูน		มากขึ้น เช่น ทวีความเห็นใจเมื่อเขาสู้ชีวิตโดยไม่ท้อถอย
คลาย,เสื่อมคลาย,เสื่อมถอย	ค่อยน้อยลง เช่น นานวันเข้าความรักก็เสื่อมคลาย
สร่าง		ค่อยหายไป (ใช้เฉพาะ) เช่น สร่างรัก,สร่างโศก
สร่างซา		ค่อยหายไปจนเหลือน้อย (ใช้เฉพาะ) เช่น รักมันไม่สร่างซา

ข ๑๙๓  ข ๑๙๘ ลักษณะบุคคลที่เกี่ยวกับความรู้สึก
ข ๑๙๓ ลักษณะที่มีความรู้สึกบางอย่างอยู่เป็นนิจ
ขี้-,เจ้า-		มีความรู้สึกบางอย่างอยู่เป็นปกติ (ใช้เฉพาะ) เช่น ขี้ตื่น,ขี้โมโห,ขี้อาย,ขี้กังวล,ขี้เบื่อ,เจ้าทุกข์,เจ้าโทสะ
ข ๑๙๔  ลักษณะที่เกี่ยวกับความโกรธ
ขี้โกรธ,ขี้โมโห,เจ้าโทสะ,ฉุนเฉียว		โกรธง่าย
เลือดร้อน		โกรธง่ายและพร้อมจะเข้าต่อสู้
โทสะร้าย		โกรธแล้วทำการต่าง ๆ โดยไม่ยับยั้ง อาจทำลายข้าวของหรือทำร้ายผู้อื่น
มุทะลุ,มุทะลุดุดัน	โกรธแล้วทำอย่างไม่คำนึงถึงเหตุผลหรือไม่ยับยั้ง เช่น เขาเป็นคนมุทะลุ ใครห้ามก็ไม่ฟัง
วู่วาม		โกรธแล้วทำทันทีโดยไม่ได้ใคร่ครวญก่อน เช่น คุณฟังฉันก่อน อย่าเพิ่งวู่วาม
เจ้าคิดเจ้าแค้น		ชอบเอาเรื่องเล็กน้อยมาคิดแค้น เช่น ลูกคนนี้เจ้าคิดเจ้าแค้น แค่ถูกตีก็หนีออกจากบ้าน
ข ๑๙๕ ลักษณะที่เกี่ยวกับความอาย
ขี้อาย		มักจะกระดากอายอยู่เสมอ เช่น เขาขี้อายไม่ชอบแสดงตัว
หน้าบาง	อายง่าย เช่น เขาหน้าบางจะขายของก็อาย
ไม่มียางอาย,หน้าด้าน,หน้าทน,หน้าไม่อาย,หน้าหนา	ไม่อาย เช่น เขาไล่ก็ไม่ไป ช่างไม่มียางอายเสียเลย,คนหน้าด้าน ขึ้นรถก็ไม่ให้สตางค์,เขาถูกตะเพิดให้ออกไป แต่ก็ต้องทำหน้าทน,กุ๋ย ๆ หน้าไม่อาย ขอขนมเขากิน, ฉันไปขอยืมเงินเขาเองก็ได้ ฉันมันหน้าหนาเสียแล้ว
ข ๑๙๖ ลักษณะที่เกี่ยวกับความกล้า
กล้า,กล้าหาญ,แกล้วกล้า (เขียน) ; ก่าน,แกล้ว, หาญ (กวี)		ไม่เกรงภัย เช่น เขาเป็นคนกล้า, นักรบผู้แกล้วกล้า
ใจกล้า		สามารถเผชิญภัย เช่น ทำใจกล้าไปพูดกับหัวหน้า
ใจฉกาจ		กล้าทางการต่อสู้ เช่น จอมโจรใจฉกาจ
ห้าว		กล้าทางการต่อสู้จนเกินการ (มักใช้แก่ผู้อยู่ในวัยหนุ่ม) เช่น หนุ่มห้าวสาวหาญ
ห้าวหาญ		กล้าแม้รู้ว่าจะเป็นภัย เช่น พูดจาห้าวหาญ,สู้รบอย่างห้าวหาญ
เหี้ยมหาญ		คึกคัก ไม่เกรงภัย เช่น ต้นตระกูลไทย ใจท่านเหี้ยมหาญ
ฮึกหาญ, ฮึกเหิม		กล้าด้วยความคะนอง

ข ๑๙๗ ลักษณะที่เกี่ยวกับความกลัว
ขี้ขลาด, ตาขาว; ภีรุ, ภีรุก, ภีรุกชาติ (กวี)		ไม่กล้าเผชิญภัย เช่น แกนี่ตาขาว กลัวผีไม่เข้าเรื่อง
ขี้กลัว		กลัวง่าย เช่น น้องฉันขี้กลัว พอได้จดหมายขู่ก็กลัวจนไม่เป็นอันทำอะไร
ขี้ขึ้นสมอง (ปาก)	กลัวมาก
ขวัญอ่อน	ตกใจง่าย เช่น เขาขวัญอ่อนเห็นเลือดก็เป็นลม
แหย, แหยแฝ่น (ปาก)		ไม่กล้าต่อสู้ เช่น ถ้าผมไม่รับท้า เขาจะว่าแหย

ข ๑๙๘ ลักษณะที่เกี่ยวกับความน้อยใจ
ใจน้อย		น้อยใจง่าย เช่น เขาใจน้อยถูกว่านิดเดียวก็ลุกหนีไปแล้ว

ข ๒๐๐  ข ๒๒๐ ความต้องการ ความหวัง และความมุ่งหมาย
ข ๒๐๐  ข ๒๐๗ ความต้องการสำหรับตนและความต้องการที่เกี่ยวกับผู้อื่น
ข ๒๐๐ ความต้องการ
ต้องการ		จะรู้สึกยินดีถ้าได้หรือได้ทำบางสิ่ง เช่น ต้องการเงิน, ต้องการทำ
อยาก	จะรู้สึกยินดีถ้าได้ทำบางสิ่ง เช่น อยากช่วยเหลือเขา
ใคร่ (ทางการ)	จะรู้สึกยินดีถ้าได้ทำบางสิ่ง เช่น ใคร่ขอวิงวอนท่านทั้งหลาย
ร่าน		ดูความหมายใน ด ๓๐
ปรารถนา	จะรู้สึกยินดีถ้าได้บางสิ่ง [ซึ่งมักเป็นนามธรรม] เช่น ปรารถนาความสุข; ต้องการให้ผู้อื่นประสบสิ่งดีหรือร้าย เช่น ปรารถนาดีต่อคุณ; จะรู้สึกยินดีถ้าได้ทำบางสิ่ง เช่น ปรารถนาจะทำ
มุ่งมาดปรารถนา		ตั้งความปรารถนา เช่น มุ่งมาดปรารถนาจะได้รู้จักเธอ
ประสงค์	ต้องการให้ผู้อื่นประสบสิ่งดีหรือร้าย เช่น ประสงค์ร้ายต่อฉัน; มุ่งหมายจะทำ เช่น ประสงค์จะสมัครเรียน
ใฝ่	อยากทำ เช่น ใฝ่หาความรู้
ใฝ่ฝัน	อยากมีหรืออยากเป็นอย่างยิ่ง เช่น ใฝ่ฝันว่าจะเป็นนายกรัฐมนตรี
กระสัน (ปาก)	อยากเป็นอย่างยิ่ง เช่น กระสันจะเป็นรัฐมนตรี
กระหาย, หิว	อยากได้มาก เช่ย กระหายเงิน, หิวข่าว
ทะยานอยาก	อยากได้หรืออยากมีอยากเป็นยิ่งๆ ขึ้น เช่น มนุษย์มีความทะยานอยากไม่สิ้นสุด
น้ำลายสอ (สำ)		อยากกินมาก ทำให้มีอาการเช่นนั้น เช่น เห็นมะม่วงแล้วน้ำลายสอ
น้ำลายหก (สำ)		อยากได้มาก ทำให้มีอาการเช่นนั้น เช่น อยากได้จนน้ำลายหก
น้ำลายไหล (สำ)		อยากได้หรืออยากกินมาก ทำให้มีอาการเช่นนั้น เช่น กระเป๋าสวยจริงๆ เห็นแล้วน้ำลายไหล
ความจำนง	ความต้องการ เช่น แจ้งความจำนง
มโนรถ (เขียน)		ความปรารถนา เช่น ขอให้สมมโนรถในทุกอย่าง

ข ๒๐๑ ความต้องการสงวนไว้กับตน
หวง		ต้องการสงวนไว้กับตน เช่น พ่อหวงลูกสาว, เด็กหวงของเล่น 
หวงแหน, แหนหวง	สงวนกรรมสิทธิ์ไว้ไม่ให้ตกเป็นของผู้อื่น เช่น หวงแหนทรัพย์สมบัติ, หวงแหนแผ่นดิน
หึง, หึงหวง	หวงคู่ของตน เช่น ภรรยาหึงสามี
หวงก้าง		หวงสิ่งที่มีประโยชน์แก่ตน เช่น เขาทำเองไม่ไหว แต่ก็หวงก้าง ไม่ให้คนอื่นทำ

ข ๒๐๒ ความต้องการน้อย
มักน้อย		อยากได้แต่น้อย เช่น เขามักน้อย พอใจเงินเดือนแค่ห้าพัน

ข ๒๐๓ ความต้องการเกินพอดี
ละโมบ, โลภ; โลภโมโทสัน (ไม่ทางการ)		อยากได้ไม่รู้จักพอ
งก	อยากเป็นเจ้าของ ไม่ยอมเสียให้ผู้อื่น
มักได้		ต้องการจะได้ถ่ายเดียว ไม่คำนึงถึงเรื่องอื่น เช่น เขามักได้ ขอโน่นขอนี่อยู่เรื่อย
มักมาก		อยากได้อยู่เป็นปรกติ เช่น มักมากในกามคุณ
เห็นแก่ได้	เห็นแต่ว่าจะได้ ไม่คำนึงว่าอาจมีผลเสีย เช่น ไม่ควรเห็นแก่ได้ ขายสิทธิขายเสียง

ข ๒๐๔ ความต้องการเกินฐานะ
ทะเยอทะยาน	อยากมีฐานะหรือภาวะสูงกว่าที่เป็นอยู่ เช่น เขาทะเยอทะยานอยากเป็นเศรษฐี
ใฝ่สูง		ปรารถนาสิ่งที่สูงเกินตัว เช่น อย่าใฝ่สูงให้เกินศักดิ์
มักใหญ่ใฝ่สูง	อยากเป็นใหญ่ เช่น คนผู้นี้มักใหญ่ใฝ่สูง  อยากครองเมือง
เห่อเหิม		อยากมีอยากเป็นเกินฐานะ เช่น เห่อเหิมอยากไปเรียนเมืองนอกเหมือนเพื่อนๆ ทั้งๆ ที่ไม่มีทุน

ข ๒๐๕ ผู้ที่ต้องการ
เสือหิว (สำ)	คนที่อยากได้ประโยชน์หรือได้ลาภโดยไม่เลือกว่าควรหรือไม่ควร
หมาหวงก้าง (สำ)	คนที่หวงของที่ตนเองไม่สามารถเอาได้
ข ๒๐๖  ข ๒๐๗ ความต้องการที่เกี่ยวกับผู้อื่น
ข ๒๐๖ ความปรารถนาดีต่อผู้อื่น
กรุณา, กรุณาปรานี	ปรารถนาให้ผู้อื่นพ้นทุกข์ เช่น ช่วยเหลือเขาด้วยใจกรุณา
เมตตา, เมตตาปรานี	ปรารถนาให้ผู้อื่นมีความสุข เช่น หลวงลุงเมตตาผมมาก
ปรานี		มีใจเมตตาเอ็นดู เช่น คุณยายลูบหัวหลานอย่างปรานี
หวังดี, ปรารถนาดี	มีเจตนาดี เช่น ผมเตือนคุณเพราะหวังดี
เมตตาจิต	จิตที่เมตตา เช่น มีเมตตาจิตต่อผู้อยากไร้
เอาใจช่วย	อยากให้ผู้อื่นสมปรารถนา เช่น เอาใจช่วยให้ชนะการแข่งขัน

ข ๒๐๗ ความปรารถนาร้ายต่อผู้อื่น
คิดร้าย		คิดจะทำร้าย เช่น แม้มีผู้คิดร้าย ก็ไม่อาจทำอันตรายได้
ปองร้าย		ต้องการทำร้าย เช่น เตือนว่ามีคนปองร้าย ให้ระวังตัว
มุ่งร้าย, มุ่งร้ายหมายขวัญ		มุ่งจะทำร้าย เช่น มีคนมุ่งร้ายหมายขวัญ คอยใส่ความเขาอยู่เสมอ
ประสงค์ร้าย	ต้องการให้ได้รับเรื่องร้าย เช่น มองอย่างประสงค์ร้าย
หวังร้าย		มีเจตนาร้าย เช่น ผมไม่เคยหวังร้ายต่อใคร

ข ๒๑๐  ข ๒๑๒ ความหวังและได้หรือไม่ได้ดังหวัง
ข ๒๑๐ ความหวัง
หวัง		คาดว่าจะได้ตามที่ต้องการ
หวังลมๆ แล้งๆ		หวังโดยเลื่อนลอย
มุ่งหวัง		ตั้งความปรารถนาและคาดว่าจะสมปรารถนา เช่น มุ่งหวังความสำเร็จ
ฝัน	นึกหวังสิ่งที่เป็นไปได้ยาก เช่น ฝันว่าจะได้เป็นกวีมีชื่อเสียง
ฝันลมๆ แล้งๆ	นึกหวังสิ่งที่เป็นไปได้ยากโดยเลื่อนลอย
ฝันกลางวัน	นึกฝันถึงสิ่งที่ไม่อาจเป็นจริงได้
ฝันหวาน	นึกว่าจะมีโชคดี เช่น ฝันหวานว่าจะได้เป็นคุณนาย
ฝันเฟื่อง		นึกหวังฟุ้งซ่านไปตามอารมณ์
วาดฝัน, วาดวิมาน (สำ)		คิดคาดหรือหวังจะมีหรือเป็นอะไร
สร้างวิมานในอากาศ (สำ)		คิดคาดหรือหวังจะมีหรือเป็นอะไรอย่างเลื่อนลอย
มั่งมีในใจ แล่นใบบนบก (สำ)	คิดฝันในเรื่องที่เป็นไปไม่ได้
คิดสมบัติบ้า	คิดมั่งมีอย่างเลื่อนลอย
ชี้นกบนปลายไม้	 (สำ)		หวังสิ่งที่อยู่ไกลตัว
หมายน้ำบ่อหน้า, หวังน้ำบ่อหน้า (สำ)	หวังจะได้สิ่งที่คิดว่าจะมีข้างหน้า
ข ๒๑๑ ความสมใจ
สมใจ, สมปรารถนา; สมใจอยาก (ไม่ทางการ)		สัมฤทธิผลดังต้องการ เช่น ได้ลูกชายสมใจ
สมหวัง		บรรลุดังหวัง
สะใจ, สาแกใจ		สมกับใจที่ต้องการ เช่น ปล่อยให้เขาสนุกกันให้สะใจ, ทุบตีน้องจนสาแก่ใจ; พอใจที่ผู้ที่ตนไม่ชอบได้รับผลร้าย เช่น รู้สึกสะใจที่ครูตีนิด
หนำใจ		สมกับที่ใจต้องการ เช่น ทุบตีจนหนำใจ
ช่ำ, ช่ำใจ, ช่ำปอด (ปาก)		มากสมกับที่ใจอยาก เช่น กินเสียช่ำ

ข ๒๑๒ ความไม่ได้ดังหวัง
หมดหวัง	ไม่ได้รับสิ่งที่หวังแน่ๆ เช่น หมดหวังจะได้เป็นบัณฑิต; รู้สึกว่าไม่อาจจะหวังได้อีกต่อไป เช่น คุณอย่าเพิ่งหมดหวัง
สิ้นหวัง		รู้สึกว่าไม่อาจจะหวังได้อีกต่อไป เช่น คุณอย่าเพิ่งสิ้นหวัง
พลาดหวัง	ไม่ได้รับสิ่งที่หวัง เช่น เขาต้องพลาดหวัง ไม่ได้แต่งงานกับหญิงคนรัก
ผิดหวัง		รู้สึกเสียใจเมื่อเหตุการณ์ไม่เป็นดังหวัง เช่น ผิดหวังที่ลูกสอบเข้ามหาวิทยาลัยไม่ได้
ทอดอาลัย	รู้สึกว่าไม่อาจจะหวังได้อีกต่อไป เช่น ทอดอาลัยว่าคงจะตายแน่
หมดอาลัยตายอยาก	สิ้นหวังทั้งปวง เช่น หมดอาลัยตายอยากในชีวิต

ข ๒๒๐ ความมุ่งหมาย
มุ่ง	ตั้งจุดประสงค์ไว้แน่นอน เช่น มุ่งจะทำความดี
หมาย		คาดหวัง เช่น พ่อแม่หมายจะพึ่งลูกยามแก่
หมายใจ		คาดหวังว่าจะได้ เช่น หมายใจจะซื้อที่ดินผืนนี้
มุ่งหมาย 	ตั้งจุดประสงค์ไว้และคาดหวังผล เช่น มุ่งหมายว่าจะทำงานชิ้นนี้ให้เสร็จ
มุ่งมั่น		ตั้งใจมั่น เช่น มุ่งมั่นจะเอาชนะคู่แข่ง
มั่นหมาย	มีข้อผูกพันว่าจะทำภายหน้า เช่น มั่นหมายว่าจะไปพบ
หมายมั่น; หมายมั่นปั้นมือ (ไม่ทางการ)	ตั้งความปรารถนาไว้แน่วแน่ เช่น หมายมั่นปั้นมือจะชิงตำแหน่งนายกเทศมนตรี
หมายตา		มองไว้ว่าเป็นบุคคลหรือสิ่งที่คนต้องการ เช่น หมายตาเสื้อร้านนี้ไว้ ๒ ตัว
หมายปอง	มุ่งหมายจะใคร่ได้หญิงสาวมาเป็นคู่ของตน เช่น หมายปองลูกสาวกำนัน
ตั้งเข็ม		ตั้งเป้าหมาย
ตั้งใจ		มุ่งกระทำ เช่น ตั้งใจจะให้น้องแต่ไม่พบกัน เลยไม่ได้ให้, ตั้งใจแน่วแน่ว่าจะลาออก
จงใจ		มุ่งให้เป็นเช่นนั้น เช่น จงใจปิดบังความจริง, จงใจฆ่า
เจตนา		ตั้งใจจะให้เป็นเช่นนั้น เช่น ขนมนี่เขาคงเจตนาจะให้คุณ; ความตั้งใจจะให้เป็นเช่นนั้น เช่น มีเจตนาจะทำร้าย
เจตนารมณ์	ความมุ่งมั่น เช่น คณะของเรามีเจตนารมณ์จะทำประโยชน์แก่ประเทศชาติ
เจตจำนง	ความปรารถนาให้เป็นเช่นนั้น
ปณิธาน, ประณิธาน	ความปรารถนาที่ได้ตั้งไว้ เช่น มีปณิธานจะสร้างบัณฑิตที่มีคุณภาพ
เป้าหมาย; เป้า (ไม่ทางการ)	บุคคลหรือสิ่งที่เป็นศูนย์กลางของความใส่ใจ เช่น เป้าหมายการทำงาน, ผมตกเป็นเป้าหมายการโจมตีของฝ่ายตรงข้าม, ตั้งเป้าว่าจะขายให้หมดภายในหนึ่งเดือน
จุดหมาย, จุดหมายปลายทาง	จุดที่ตั้งใจจะบรรลุให้ถึง เช่น ชีวิตไร้จุดหมาย
จุดมุ่งหมาย	ความคาดหวังที่เป็นเหตุให้กระทำ เช่น ผมมีจุดมุ่งหมายว่าจะเป็นครูที่ดี
จุดประสงค์	จุดที่ต้องการ เช่น เขามาวันนี้คงมีจุดประสงค์บางอย่าง
วัตถุประสงค์	ความต้องการที่เป็นเหตุให้กระทำ เช่น สมาคมนี้ก่อตั้งขึ้นโดยมีวัตถุประสงค์เพื่อส่งเสริมศิลปวัฒนธรรม
เป้าประสงค์	วัตถุประสงค์หรือจุดหมายปลายทางที่บุคคลพยายามบรรลุถึง

