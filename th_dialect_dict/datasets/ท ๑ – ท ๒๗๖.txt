ท ๑  ท ๒๗๖
สิ่งต่างๆ ธรรมชาติ สภาพ ลักษณะและอาหาร
ท ๑  ท ๙๑  สิ่งต่างๆในโลก
ท ๑  สสาร
สสาร		สิ่งซึ่งต้องการที่อยู่และสัมผัสได้
ของแข็ง		สสารที่มีปริมาตรคงตัว แต่รูปร่างเปลี่ยนไปได้ตามสิ่งที่บรรจุ
ก๊าซ, แก๊ส	สสารที่มีรูปร่างและปริมาตรไม่คงตัว
ของไหล	สสารที่มีรูปร่างเปลี่ยนไปได้ตามภาชนะที่รองรับ ได้แก่  ของเหลวและแก๊ส
เทหวัตถุ		ก้อนหรือชิ้นหรือส่วนหนึ่งของสสาร จำแนกเป็นเทหวัตถุเนื้อเดียว ซึ่งทุกๆส่วนกลืนสนิทเป็นเนื้อเดียวกัน มีสมบัติเหมือนกันทุกประการ และเทหวัตถุเนื้อผสมซึ่งทุกๆส่วนไม่กลืนสนิทเป็นเนื้อเดียวกัน
มวลสาร		เนื้อของเทหวัตถุที่รวมกันอยู่ในเทหวัตถุนั้นๆ

ท ๒ สาร
สาร		สิ่งที่มีองค์ประกอบเป็นอย่างเดียวกัน มีสมบัติเฉพาะของตนเอง ไม่สามารถแบ่งแยกออกให้เป็นส่วนอื่นที่มีองค์ประกอบและสมบัติแตกต่างออกไป
สารประกอบ	สารที่เกิดจากธาตุตั้งแต่ ๒ ชนิดขึ้นไปมารวมตัวกันโดยอาศัยปฏิกิริยาเคมีและมีอัตราส่วนผสมคงที่เสมอ
สารละลาย	ของผสมเนื้อเดียวล้วนซึ่งประกอบด้วยสารต่างชนิดกันตั้งแต่ ๒ สารขึ้นไปแผ่กระจายผสมรวมกันอยู่อย่างสม่ำเสมอโดยไม่มีปฏิกิริยาเคคมีต่อกัน
สารระเหย	สารที่ระเหยเป็นไอได้ในอุณหภูมิปกติ
ธาตุ		สารเนื้อเดียวซึ่งประกอบด้วยอะตอมที่เหมือนกันทุกประการ ธาตุแบ่งเป็น ๒ พวกใหญ่ คือ โลหะและอโลหะ
เคมีภัณฑ์	สารบริสุทธิ์ที่เตรียมได้โดยกรรมวิธีเคมีหรือที่ใช้ในกรรมวิธีเคมี

ท ๓ องค์ประกอบของสาร
อนุภาค		ชิ้นหรือส่วนขนาดเล็กมาก ในทางวิทยาศาสตร์มักใช้เรียกส่วนที่มีขนาดเล็กกว่าอะตอม เช่น อนุภาคแอลฟา อนุภาคบีตา
อะตอม		อนุภาคที่ประกอบด้วยอนุภาคมูลฐานหลายชนิด เช่น นิวเคลียส โปรตอน อิเล็กตรอน
นิวเคลียส	ส่วนใจกลางของอะตอมของธาตุทุกชนิด ประกอบด้วยอนุภาคมูลฐานที่สำคัญ ๒ ชนิด คือ โปรตอน และ นิวตรอน
โปรตอน		อนุภาคมูลฐานชนิดหนึ่งซึ่งเป็นองค์ประกอบของนิวเคลียสแห่งอะตอมของธาตุทุกชนิด อนุภาคนี้มีประจุไฟฟ้าบวก
นิวตรอน		อนุภาคมูลฐานชนิดหนึ่งซึ่งเป็นองค์ประกอบของนิวเคลียสแห่งอะตอมของธาตุทุกชนิด ยกเว้นไฮโดรเจนธรรมดา อนุภาคนี้ไม่มีประจุไฟฟ้า
อิเล็กตรอน		อนุภาคมูลฐานชนิดหนึ่งซึ่งเป็นองค์ประกอบของอะตอมของธาตุทุกชนิด อนุภาคนี้มีประจุไฟฟ้าลบ
โมเลกุล		ส่วนที่เล็กที่สุดของสารซึ่งสามารถดำรงอยู่ได้ตามลำพังและยังคงรักษาสมบัติต่างๆของสารนั้นไว้ได้ โมเลกุลประกอบด้วยอะตอมของธาตุ

ท ๔ สารบางชนิด
เกลือ		สารไร้สี หรือสีขาว พบในดินและน้ำทะเล ใช้รักษาอาหารและปรุงรสเป็นต้น
แป้ง		สารสีขาว มีในขนมปังเป็นต้น
กำมะถัน	สารสีเหลือง เมื่อเผาไหม้จะเกิดเปลวสีน้ำเงินและกลิ่นแรง
กรด		สารมีรสเปรี้ยว โดยปรกติมีฤทธิ์กัดวัตถุต่างๆ และทำลายฤทธิ์ต่างๆได้
ด่าง		สารประกอบจำพวกไฮดรอกไซด์ของโลหะแอลคาไลซึ่งละลายน้ำได้ดี มีรสฝาด ถูกมือลื่นคล้ายสบู่
แอลกอฮอล์		สารที่มีลักษณะเป็นของเหลวใส กลิ่นฉุน ระเหยง่าย โดยปรกติเกิดขึ้นจากการหมักสารประเภทแป้งหรือน้ำตาลผสมแป้งเชื้อ
จุนสี		เกลือชนิดหนึ่ง ลักษณะเป็นผลึกสีน้ำเงิน ใช้ฆ่าเชื้อรา ฆ่าลูกน้ำ และใช้ในการชุบทองแดงด้วยไฟฟ้า

ท ๕ แก๊สบางชนิด
ออกซิเจน		แก๊สซึ่งไม่มีสี กลิ่น รส มีอยู่ในอากาศประมาณร้อยละ ๒๐ ไม่ติดไฟ แต่ช่วยให้ไฟติดจำเป็นต่อการดำรงชีวิตของพืชและสัตว์
ไนโตรเจน		แก๊สซึ่งไม่มีสีหรือกลิ่น มีอยู่ในอากาศประมาณร้อยละ ๘๐ ไม่ไวต่อปฏิกิริยาเคมี
ไฮโดรเจน		แก๊สซึ่งไม่มีสี กลิ่น รส ไวไฟมาก เบาที่สุดในแก๊สทั้งหมด
คาร์บอนไดออกไซด์ 	แก๊สซึ่งไม่มีสี เกิดขึ้นเมื่อคนและสัตว์หายใจออกหรือเมื่อธาตุคาร์บอนเผาไหม้ในอากาศ
คาร์บอนมอนอกไซด์	แก๊สพิษซึ่งไม่มีสีเกิดขึ้นเมื่อธาตุคาร์บอนเผาไหม้ไม่สมบูรณ์ จุดไฟติด
ฮีเลียม		แก๊สเฉื่อย ไม่เผาไหม้
แอมโมเนีย	แก๊สซึ่งไม่มีสี กลิ่นฉุน ละลายน้ำได้ดี ใช้ในอุตสาหกรรมทำปุ๋ย และใช้เป็นตัวทำความเย็นเป็นต้น
นีออน		แก๊สเฉื่อย มีเพียง ๑ ใน ๕๕,๐๐๐ ส่วนในบรรยากาศ

ท ๖ โลหะ
โลหะ		ธาตุที่ถลุงจากแร่แล้ว เช่น ทองคำ เหล็ก
โลหะผสม	โลหะที่เกิดจากการผสมของโลหะต่างชนิดกัน เช่น ทองสัมฤทธฺเป็นโลหะผสมของทองแดง สังกะสี และดีบุกเป็นส่วนใหญ่

ท ๗ โลหะต่างๆ
ทอง,ทองคำ; กนก, กัมพู, กาญจนา, กำพู, คำ, จารุ, จามีกร, ตปนียะ, มาศ, ไร, สุวรรณ, โสณ, หิรัณย์, เหม, อุไร (กวี)		โลหะเนื้ออ่อน มีค่า สีเหลืองใช้ทำเครื่องประดับเป็นต้น
เงิน; รชตะ, รัชดา, หิรัญ, หิรัณย์,	 (กวี)		โลหะเนื้อค่อนข้างอ่อน มีค่า สีขาว ใช้ทำเครื่องประดับเป็นต้น
ดีบุก		โลหะเนื้ออ่อน สีขาวคล้ายเงินทำให้เป็นรูปต่างๆได้ง่าย
ตะกั่ว		โลหะเนื้ออ่อน สีขาวแกมน้ำเงิน ละลายง่าย
ทองแดง; ดามพ์, ดามร, ตามพ์, ( กวี)		โลหะเนื้ออ่อนสีค่อนข้างแดง ทำให้เป็นรูปต่างๆได้ง่าย เป็นตัวนำไฟฟ้าและตัวนำความร้อนได้ดี
แพลทินัม	โลหะเนื้ออ่อน สีขาวอมเทา ใช้ทำเครื่องประดับ หรือผสมกับโลหะอื่น ใช้ในอุตสาหกรรม
เหล็ก;  อย (กวี)	โลหะแข็งสีขาวคล้ายเงิน ใช้ทำเครื่องมือต่างๆ
เหล็กกล้า	เหล็กซึ่งแข็งมาก มีธาตุคาร์บอนเจืออยู่ ใช้ทำเครื่องยนต์เป็นต้น
สังกะสี		โลหะแข็ง สีขาวแกมน้ำเงิน ใช้ผสมกับโลหะอื่นให้เป็นโลหะเจือและฉาบผิวเหล็กเพื่อกันสนิมเป็นต้น
นิกเกิล		โลหะแข็ง สีขาวคล้ายเงิน ใช้ผสมกับโลหะอื่นให้เป็นโลหะเจือชุบฉาบผิวโลหะอื่นเป็นต้น
โคบอลต์	โลหะแข็งสีขาวคล้ายเงิน 	ใช้ผสมกับโลหะอื่นให้เป็นโลหะเจือเพื่อให้มีสมบัติพิเศษบางประการ เช่น ผสมกับเหล็กทำให้มีความแข็งแกร่งยิ่งขึ้น
โครเมียม	โลหะแข็งสีขาวคล้ายเงิน  ใช้ในอุตสาหกรรมผลิตเหล็กกล้า ไม่เป็นสนิมเป็นต้น
ยูเรเนียม		โลหะแข็งสีขาว ใช้เป็นเชื้อเพลิงนิวเคลียร์
ปรอท		โลหะสีขาวคล้ายเงินเป็นของเหลวในอุณหภูมิปรกติ ใช้ทำเทอร์โมมิเตอร์เป็นต้น
อะลูมิเนียม	โลหะสีขาวคล้ายเงิน มีน้ำหนักเบาและทำให้เป็นรูปร่างต่างๆได้ง่าย
แม่เหล็ก		แร่หรือโลหะที่มีสมบัติดูดสารแม่เหล็กได้
สนิม		ส่วนของผิวโลหะที่แปรสภาพไปจากเดิมเนื่องด้วยปฏิกิริยาเคมี
ท ๘ โลหะเจือ
เงินเยอรมัน	โลหะเจือประกอบด้วยทองแดง สังกะสีและนิกเกิล ตามสัดส่วนที่กำหนด
เงินสเตอร์ลิง		โลหะเจือประกอบด้วยเงิน ทองแดง ตะกั่ว และทองคำตามสัดส่วนที่กำหนด ประเทศอังกฤษเคยใช้ทำเงินตรา
ทองเหลือง	โลหะเจือประกอบด้วยทองแดงและสังกะสี มีสีเหลือง
ทองบรอนซ์ โลหะเจือประกอบด้วยทองแดงแลดีบุก มีสีเหลือง

ท ๙ อโลหะ
คาร์บอน		อโลหะ ลักษณะเป็นของแข็ง เป็นองค์ประกอบที่สำคัญของสิ่งมีชีวิต

ท ๑๐ สิ่งที่มนุษย์สร้างหรือสังเคราะห์ขึ้น
แก้ว		สิ่งที่หลอมด้วยทรายขาว มีลักษณะแข็งใส
พลาสติก	สารประกอบอินทรีย์ที่สังเคราะห์ขึ้นใช้แทนวัสดุธรรมชาติ ใช้ทำภาชนะ ส่วนประกอบเรือ หรือรถยนต์ เป็นต้น
ไนลอน		สารประกอบอินทรีย์ที่สังเคราะห์ขึ้น มีโมเลกุลขนาดใหญ่ มักผลิตให้เป็นเส้นใยเล็กๆ ซึ่งนำไปปั่นเป็นเส้นด้าย เส้นเชือก หรือนำไปทอเป็นผ้า
พลูโทเนียม		ธาตุกัมมันตรังสีที่มนุษย์สร้างขึ้น ใช้ในการผลิตพลังนิวเคลียร์

ท ๑๑ สิ่งที่สัมผัสด้วยตา
ภาพ		สิ่งที่สัมผัสด้วยตา เช่น ภาพวาด, ภาพบาดตา, ภาพธรรมชาติ
รูป		สิ่งที่ปรากฏแก่ตา มีลักษณะเค้าโครงต่างๆ เช่น  ศาลารูปแปดเหลี่ยม,หญิงรูปงาม,วาดรูปม้า
ทัศนียภาพ		ภาพที่น่าดู มักใช้หมายถึง ภูมิประเทศที่สวยงาม เช่น ชมทัศนียภาพริมฝั่งน้ำ
ธรรมชาติ		ภาพภูมิประเทศ เช่น ยืนชมธรรมชาติ
อาหารตา		สิ่งสวยงามชวนดู
เงา		รูปที่ปรากฏในของใสหรือเป็นมัน  เช่น น้ำหรือกระจก

ท ๑๒ สิ่งที่สัมผัสด้วยหู
เสียง; ศัพท์ (กวี)	สิ่งที่สัมผัสด้วยหู
สุ้มเสียง  (ไม่ทางการ)		เสียงพูด เช่น ไม่ให้สุ้มเสียง, สุ้มเสียงไม่ดี
สำเนียง		เสียง เช่น  ไม่มีสรรพสำเนียงใดๆ; เสียงที่ต่างกันไปตามท้องถิ่น เป็นต้น เช่น สำเนียงสื่อภาษา, สำเนียงไม่ชัด; น้ำเสียง เช่น มีสำเนียงโกรธ
กระแสเสียง		เสียงที่เปล่งออกมาเป็นลำดับต่อเนื่อง เช่น กระแสเสียงอ่อนโยน
น้ำเสียง			เสียงที่ส่อให้รู้ถึงความรู้สึก เช่น พูดด้วยน้ำเสียงรักใคร่;ลักษณะกระแสเสียง  เช่น มีน้ำเสียงไพเราะ
หางเสียง		กระแสเสียงที่ลงท้าย; คำสุภาพที่พูดต่อท้าย เช่น พูดไม่มีหางเสียง
ระดับเสียง		ความถี่ของเสียงที่ปรากฏแก่หู

ท ๑๓ สิ่งที่สัมผัสด้วยจมูก
กลิ่น,กลิ่นอาย;คันธ์, คนธ์, ฉม, อาย (กวี)		สิ่งที่สัมผัสด้วยจมูก
สุคนธ์, สุคนธรส สุคันธ์ (กวี)		กลิ่นหอม; เครื่องหอม

ท ๑๔ สิ่งที่สัมผัสด้วยลิ้น
รส		สิ่งที่สัมผัสด้วยลิ้น เช่น อาหารรสจัด
รสชาติ		รส  [ไม่นำคำแสดงรสต่างๆมาขยาย] เช่น รสชาติอาหาร
นานัครส (กวี)		รสเลิศต่างๆ

ท ๒๐ สิ่งของ
สิ่ง		คำใช้เรียกโดยทั่วไปไม่จำกัดว่าอะไร มีชีวิตหรือไม่มีชีวิต รูปธรรมหรือนามธรรม เช่น สิ่งหนึ่งที่ควรคำนึง, เวลาเป็นสิ่งมีค่า
ของ		สิ่งที่เห็นได้จับต้องได้ เช่น ขนของ, น้ำมันที่นี่เป็นของหาง่าย
สิ่งของ		สิ่งที่เห็นได้จับต้องได้ มีรูปร่างคงที่
ข้าวของ		ของที่มีเจ้าของ เช่น ข้าวของหายบ่อยๆ
สัมภาระ	สิ่งของต่างๆ เช่น เครื่องมือเครื่องใช้และเสบียงซึ่งสะสมรวบรวม หรือจัดเตรียมไว้เพื่อภาระต่างๆ
ทัพสัมภาระ	สิ่งที่จะประกอบกันเข้าเป็นเรือน เรือ รถ หรือ เกวียน เป็นต้น
เครื่อง; เครื่องเครา (ไม่ทางการ)		สิ่งที่ใช้ประกอบกัน
วัตถุ		สิ่งที่เป็นรูปธรรมทั่วไปทั้งที่เกิดขึ้นเองตามธรรมชาติและมนุษย์สร้างขึ้น เช่น โลกเจริญขึ้นทางด้านวัตถุ, อามิสบูชาคือการบูชาด้วยวัตถุที่เป็นเครื่องล่อ, แก๊สเป็นวัตถุไวไฟ
วัสดุ		สิ่งของที่ใช้เพื่อกิจอย่างใดอย่างหนึ่งโดยเฉพาะ เช่น อิฐปูนเป็นวัสดุก่อสร้าง, กระดาษหมึกเป็นวัสดุสำนักงาน
พัสดุ		สิ่งของที่จะใช้ทำประโยชน์อย่างใดอย่างหนึ่งได้  แต่ไม่ได้ระบุว่าจะใช้ทำอะไร เช่น เจ้าหน้าที่จัดซื้อพัสดุ, ห้องเก็บพัสดุ
ปูชนียวัตถุ	สิ่งที่ปวงชนนับถือบูชา เช่น สถูปเจดีย์
ศิลปวัตถุ		สิ่งของที่มีลักษณะอันเป็นศิลป์มีอายุต่ำกว่า ๑๐๐ ปี
โบราณวัตถุ		สิ่งของโบราณที่เคลื่อนที่ได้อายุสูงกว่า ๑๐๐ ปี
ถาวรวัตถุ		สิ่งที่คงทนไม่เสื่อมสลายโดยง่าย
ครุภัณฑ์		ของที่ใช้ทนทาน เช่น โต๊ะ ตู้ เก้าอี้
วัตถุดิบ		สิ่งตามธรรมชาติที่จะนำมาผลิตเป็นสินค้า
ผลิตภัณฑ์		สิ่งของเครื่องใช้ที่ผลิตโดยอาศัยเครื่องจักรเป็นต้น
ประดิษฐกรรม, สิ่งประดิษฐ์		สิ่งที่ประดิษฐ์ขึ้น
ผลิตผล			ผลที่ได้จากเกษตรกรรมและอุตสาหกรรม ส่วนใหญ่หมายถึงผลที่ได้จากเกษตรกรรม เช่น ผลิตผลตกต่ำ
มูลภัณฑ์กันชน		ดูความหมายใน ฟ ๖๑
โภคภัณฑ์		เครื่องอุปโภคบริโภค

ท ๒๑ สมบัติ
สมบัติ; โภคะ, สวรรยา (กวี)		สิ่งที่บุคคลเป็นเจ้าของ เช่น มีความสวยเป็นสมบัติ, ไม่มีสมบัติติดตัว
สมบัติพัสถาน		สมบัติที่เป็นทรัพย์สิน เช่น สมบัติพัสถานมากมายไม่อาจช่วยให้มีความสุข
ราชสมบัติ; ไอศวรรย์, ไอศูรย์, ไอศุริยสมบัติ, ราไชศวรรย์ (กวี)		สมบัติพระราชา

ท ๒๒ ทรัพย์สิน
ทรัพย์			เงินตรา เช่น จ่ายทรัพย์ซื้ออาหารบริโภค; สมบัติพัสถาน เช่น เป็นคนมีทรัพย์; สิ่งที่ถือว่ามีค่า เช่น มีรูปเป็นทรัพย์. มีทรัพย์ทางปัญญา
ทรัพยากร		สิ่งทั้งปวงอันเป็นทรัพย์ เช่น ทรัพยากรธรรมชาติ, ทรัพยากรบุคคล
ทรัพย์สิน; ธน, ธนัง (กวี)	วัตถุทั้งที่มีรูปร่างและไม่มีรูปร่างซึ่งอาจมีราคาและถือเอาได้ เป็นต้นว่าแก้วแหวนเงินทอง
สินทรัพย์		ทรัพย์สินรวมทั้งหนี้ที่พึงเรียกร้องเอาได้
ทรัพย์สมบัติ;  โภไคย โภไคยสวรรย์ (กวี)	ทรัพย์สินที่อยู่ในครองครองอันอาจใช้สอยแจกจ่ายได้ เช่น พ่อแม่ทิ้งทรัพย์สมบัติไว้ให้ลูก
วิญญาณกทรัพย์, สวิญญาณกทรัพย์	สิ่งที่มีวิญญาณหรือจิตใจซึ่งนับเป็นสมบัติ ได้แก่         ช้าง ม้า วัว ควาย เป็นต้น
โภคทรัพย์		ทรัพย์สิ่งของที่ใช้อุปโภคบริโภค
สังหาริมทรัพย์		ทรัพย์ที่นำไปได้
อสังหาริมทรัพย์		ทรัพย์ที่นำไปไม่ได้ เช่น ที่ดิน
โภคยทรัพย์		สังหาริมทรัพย์ซึ่งเสื่อมสลายหรือสิ้นเปลืองหมดไปได้ เช่น ข้าว น้ำมัน
มูลนิธิ		ทรัพย์สินอันจัดไว้เป็นแผนกเพื่อบำเพ็ญทาน การศาสนา วิทยาศาสตร์ วรรณคดี หรือเพื่อสาธารณประโยชน์อื่นๆ และไม่ได้หมายค้ากำไร
กองทุน		เงินหรือทรัพย์สินที่เอามารวมเป็นก้อนเดียวกันเพื่อวัตถุประสงค์อย่างใดอย่างหนึ่ง เช่น ในการสมรส
มรดก		ทรัพย์สมบัติของผู้ตาย
กองมรดก		ส่วนรวมของทรัพย์สิน สิทธิหน้าที่และความรับผิดชอบของผู้ตาย
สินระบาด		ทรัพย์ของผู้ตายที่กระจัดกระจายอยู่
หลักทรัพย์		ทรัพย์สินซึ่งนำมาประกันตัวบุคคลผู้ต้องหาหรือจำเลย หรือประกันการชำระหนี้ตามคำพิพากษา; ตราวารซึ่งแสดงความมีกรรมสิทธิ์ในทรัพย์สิน สามารถเปลี่นมือหรือโอนกรรมสิทธิ์กันได้ เช่น พันธบัตร ตั๋วสัญญาใช้เงิน
หลักประกัน		หลักทรัพย์เพื่อความมั่นคง
สินเดิม		ทรัพย์สินที่ฝ่ายชายหรือหญิงมีอยู่แล้วก่อนสมรสและทรัพย์สินที่ได้มาระหว่างเป็นสามีภรรยาโดยทางพินัยกรรมหรือมีผู้ยกให้เฉพาะตัว ในกรณีที่พินัยกรรมหรือหนังสือยกให้นั้นได้ระบุไว้
สินสมรส		ทรัพย์สินที่สามีภรรยาได้มาระหว่างสมรส นอกจากที่ได้ระบุไว้ว่าเป็นสินเดิมหรือสินส่วนตัว
สินบริคณห์		สินเดิมและสินสมรส

ท ๒๓ ของส่วนตัวและส่วนกลาง
ของส่วนตัว		ของที่เป็นของตน
ของหลวง		ของที่เป็นของพระมหากษัตริย์; ของที่เป็นของแผ่นดินหรือรัฐ
ของกลาง		ของที่ใช้ร่วมกัน
ของวัด, ของสงฆ์	ทรัพย์สมบัติส่วนกลางของวัด พระสงฆ์ในวัดใช้สอยร่วมกันได้
ศาสนสมบัติ		สมบัติของศาสนาหรือของวัด

ท ๒๔ ของที่ไม่ควรครอบครอง
ของโจร			ของที่ถูกโจรกรรมมา เช่น ถูกจับฐานรับของโจร
ของเถื่อน		ของที่ผิดกฎหมาย เช่น ถูกจับฐานค้าของเถื่อน
ของร้อน		ของที่มีผู้ขโมยมาฝากไว้หรือจำหน่ายให้ ถ้ารับไว้จะทำให้เดือดร้อน

ท ๓๐ สิ่งที่ได้มาหรืออยากจะได้
ลาภ		สิ่งที่ได้มาโดยไม่คาดคิด
ลาภสการ	ลาภที่ให้มาด้วยความเคารพ
อดิเรกลาภ	ลาภพิเศษ
ของตาย		สิ่งที่ได้แน่ๆ
อามิส		วัตถุเครื่องล่อใจมีเงินเป็นต้น เช่น ไม่สนใจอามิสสินจ้าง

ท ๓๑ สิ่งที่ไม่ต้องการ
ขยะ, มูลฝอย; กุมฝอย, คุมฝอย, หยากเยื่อ (โบ)		เศษสิ่งของที่ทิ้งแล้ว เช่น คนกวาดขยะ, ไม่มีมูลฝอยหมาไม่ขี้
ขี้ผง, ผง		เศษสิ่งของชิ้นเล็กๆ เช่นทิ้งขี้ผง
หยากไย่		ใยแมงมุมที่ติดค้างอยู่ในที่ต่างๆ
สิ่งปฏิกูล	สิ่งสกปรกน่ารังเกียจ เช่น อย่าทิ้งสิ่งปฏิกูลลงในแม่น้ำลำคลอง

ท ๓๒ สิ่งที่เหลือ
กาก		สิ่งที่เหลือเมื่อเอาส่วนดีออกแล้ว เช่น กากมะพร้าว, กากหมู
ชาน		กากอ้อยหรือกากหมากที่เคี้ยวแล้วเป็นต้น เช่น ชานอ้อย, ชานหมาก
เดน		ของเหลือที่ไม่ต้องการแล้ว เช่น กินเดนคนอื่น
ตะกอน		สิ่งที่ละลายจมอยู่ในน้ำแล้วตกจมลงนอนก้นภาชนะเป็นต้น เช่น ตกตะกอน
ตะกรน, ตะกรัน		ขี้ตะกอนที่จับเกรอะอยู่ที่ก้นภาชนะ; กากโลหะที่หลอมแล้วติดอยู่ตามก้นเบ้า
ขี้เถ้า, เถ้า		สิ่งที่เป็นผงละเอียดของสิ่งที่เหลือจากไฟเผามอดแล้ว
กองฟอน		ดูความหมายใน ก ๒

ท ๓๓ สิ่งที่ความร้อนผ่าน
ตัวนำ		สารที่กระแสไฟฟ้าหรือความร้อนผ่านไปได้สะดวก เช่น เงิน ทองแดง น้ำ
ฉนวน		วัตถุที่กระแสไฟฟ้าหรือความร้อนผ่านไม่ได้สะดวก เช่น ยางกระเบื้อง อากาศ

ท ๓๔ สิ่งและสภาพที่เป็นอันตราย
พิษ		สิ่งที่เป็นอันตรายต่อร่างกายหรือจิตใจ เช่น พิษงู, อาหารเป็นพิษ, พิษรัก
มลพิษ		พิษที่เกิดจากความปนเปื้อนสกปรก
พิษสง		สภาพความเป็นพิษ เช่น เหล้าชนิดนี้พิษสงของมันไม่มากนัก

ท ๔๐  ท ๕๔ สิ่งที่ปรากฎแก่สายตา
ท ๔๐ สิ่งที่ไม่มีรายละเอียด
โครง		สิ่งที่ประกอบขึ้นเป็นรูป ไม่รวมรายละเอียด เช่น โครงกระดูก, โครงว่าว
ร่าง		สิ่งที่ทำเป็นรูปคร่าวๆ อาจแก้ไข่ต่อเติมภายหลัง
โครงร่าง		สิ่งที่ร่างไว้เป็นโครง ไม่มีรายละเอียด เช่น โครงร่างวิทยานิพนธ์

ท ๔๑ สิ่งที่ปรากฎบนพื้นผิว
รอย		สิ่งที่ปรากฎบนพื้นผิว เช่น รอยเปื้อน, รอยเท้า
คราบ		รอยที่ติดกรังอยู่ เช่น คราบเลือด, คราบน้ำมัน
จุด		รอยเป็นรูปกลมๆ ขนาดเล็ก
ดวง		รอยเป็นรูปกลมๆ ขนาดใหญ่กว่าจุด เช่น ผ้าเปื้อนเป็นดวง
จ้ำ		รอยประทับเป็นดวงๆ เช่น หมาย่ำพื้นเป็นจ้ำๆ
ตามด		จุดหรือรูเล็กๆ ที่ผิวภาชนะ
ขีด		รอยเป็นเส้นๆ
ริ้วรอย		รอยเป็นแนวยาวหลายรอย เช่น แขนถูกข่วนเป็นริ้วรอย
ขนแมว		รอยเป็นเส้นสั้นๆ อยู่บนสิ่งที่ขัดเงายังไม่เกลี้ยง
ลาย		แนวยาวหรือจุดบนพื้นผิว เช่น หลังลาย, ขาลาย
ลวดลาย		ลายที่เกิดจากเส้นเขียนประกอบกันเป็นรูปต่างๆ เช่น ลวดลายบนผืนผ้า
ลายน้ำ		ลวดลายในเนื้อกระดาษ ต้องส่องกับแสงสว่างถึงจะมองเห็น

ท ๔๒ สิ่งที่งอกยื่นออกมา นูนขึ้นหรือห้อยลง
เดือย		สิ่งที่งอกออกมาสำหรับเอาสิ่งอื่นสวม
ติ่ง		สิ่งที่ยื่นออกมาจากส่วนใหญ่
ตุ่ม		สิ่งกลมๆ ขนาดเล็กคล้ายเม็ดที่ขึ้นตามผิวหนัง เช่น ดอกไม้ออกเป็นตุ่ม
ปุ่ม		สิ่งที่นูนกลมขึ้นมาจากพื้นผิว เช่น ปุ่มสัญญาณ, ปุ่มฆ้อง
พู		สิ่งที่มีลักษณะนูนรี เช่น พูทุเรียน
ตุ้ม		สิ่งกลมๆ ที่ห้อยลง

ท ๔๓  ท ๕๔ รูปและสิ่งที่เรียกตามรูป
ท ๔๓ รูป
รูปร่าง		ลักษณะเค้าโครงของบุคคลหรือสิ่งที่ปรากฎแก่ตา เช่น ผู้ชายรูปร่างอ้วนเตี้ย, ของแข็งมีรูปร่างและปริมาตรคงตัว
รูปทรง		รูปที่มีปริมาตร [มักมีนัยว่าน่าดูหรือมีลักษณะพิเศษ] เช่น รักษารูปทรง, แจกันรูปทรงประหลาด
ทรง		รูปร่างแบบต่างๆ เช่น ทรงผม, กางเกงทรงนำสมัย, แจกันทรงสูง, ภาชนะทรงกระบอก, ใส่เสื้อรัดทรง
รูป		ดูความหมายใน ท ๑๑

ท ๔๔ สิ่งที่มีรูปและไม่มีรูป
รูปธรรม		สิ่งที่มีรูป
นามธรรม		สิ่งที่ไม่มีรูป

ท ๔๕ สิ่งที่ยาว
เส้น		สิ่งที่เล็กยาว มักม้วนขดได้ เช่น เส้นลวด, เส้นก๋วยเตี๋ยว
สาย		สิ่งที่ยาวต่อเนื่องกันไป เช่น สายน้ำ, สายไฟ
ราว		สิ่งที่เป็นเส้นหรือเป็นแนวยาวอยู่เหนือพื้น เช่น ราวตากผ้า, ราวบันได, ไฟราว
ลวด		โลหะที่เอามารีดเป็นเส้นยาวๆ เช่น ลวดทองแดง
ริ้ว		สิ่งที่มีลักษณะเป็นเส้นยาวเรียงกันไป เช่น ริ้วขบวน, ริ้วปลาแห้ง, ผ้าริ้ว
ก้าน		สิ่งที่เป็นเส้นต่อกับสิ่งอื่น เช่น ก้านธูป, ก้านไม้ขีด
แถบ		สิ่งที่ยาวและแบน เช่น แถบ แพร

ท ๔๖ สิ่งที่เป็นเส้นเล็กและบาง
ฝอย		สิ่งที่เป็นเส้นเล็กละเอียด เช่น ตัดกระดาษเป็นฝอย, ฉีดน้ำเป็นฝอย
ใย		สิ่งที่เป็นเส้นเล็กๆ บางๆ เช่น ใยบัว
ปุย		สิ่งที่เป็นใยฟูอย่างสำลีหรือขนสัตว์บางชนิด เช่น ปุยฝ้าย, ปุยเมฆ

ท ๔๗ สิ่งที่ยาวบิดขดหรือขมวด
เกลียว		สิ่งที่มีลักษณะเป็นรอยพันหรือบิดโดยรอบต่อเนื่องอย่างสว่านเป็นต้น เช่น เกลียวคลื่น, เกลียวเชือก
วง		สิ่งที่เป็นเส้นโค้งเข้าบรรจบกันเป็นรูปกลมเป็นต้น เช่น วงแหวน
ห่วง		สิ่งที่เป็นวง มักใช้เพื่อไม่ให้สิ่งภายในหลุดออก เช่น ตุ้มหูห่วง, ห่วงโซ่, ห่วงยาง
บ่วง		เชือกที่ทำเป็นวงสำหรับคล้องรูดเข้าออกได้
บ่วงบาศ		บ่วงสำหรับโยนไปคล้อง
ขด		สิ่งที่ม้วนเป็นวง เช่น ขดเชือก
ปม		ส่วนของผ้าหรือเชือกซึ่งขมวดเข้าด้วยกัน เช่น ปมผ้าเช็ดหน้า
เงื่อน		ปมของเชือกหรือเส้นด้ายเป็นต้นที่ผูกไว้ เช่น เงื่อนตาย

ท ๔๘ สิ่งที่แบนหรือเป็นลอน
แผ่น		สิ่งที่แบน เช่น แผ่นกระดาน, แผ่นหนัง, แผ่นกระดาษ
ผืน		สิ่งที่แบนแผ่ เช่น ผืนเสื่อ, ผืนดิน, ผืนผ้า
บาน		สิ่งที่แบนแข็งและมักมีกรอบ เช่น บานประตู, บานกระจก
ใบ		สิ่งที่เป้นแผ่นอย่างใบไม้ เช่น ใบมีด, ใบเรือ
เกล็ด		สิ่งที่แบนบางคล้ายเกล็ดปลา เช่น เกล็ดพิมเสน, เกล็ดเสื้อ
แว่น		สิ่งที่แบนและกลมๆ เช่น กระจกแว่นตา, ข่าอ่อนหั่นเป็นแว่น
ลอน		สิ่งที่มีลักษณะสูงๆ ต่ำๆ อย่างลูกคลื่นสลับกันไปบนพื้นราบ เช่น ลอนฟูก, ลอนสังกะสี, ลอนผม

ท ๔๙ สิ่งที่กลมหรือกลมๆ 
ลูก		สิ่งที่กลมอย่างผลมะนาวหรือค่อนข้างกลม เช่น ลูกบอล, ลูกหิน
ดวง		สิ่งที่เป็นรูปกลมๆ มีรัศมีหรือมีลักษณะคล้ายเช่นนั้น เช่น ดวงไฟ
เม็ด		สิ่งที่เป็นก้อนกลมๆ ขนาดเล็ก เช่น เม็ดกรวด, เม็ดทราย
เต้า		สิ่งที่มีลักษณะกลมป่องที่ฐานใช้เรียกบางสิ่ง เช่น เต้านม
กระเปาะ		สิ่งที่ป่องกลมตรงกลาง หัวท้ายฟีบติดกัน เช่น กระเปาะดอกไม้

ท ๕๐ สิ่งที่กลมยาว
ลำ		สิ่งที่กลมยาว เช่น ลำไม้ไผ่, ลำเทียน
กระบอก		สิ่งที่ใช้บรรจุซึ่งมีรูปกลมยาวคล้ายลำไม้ไผ่เป็นต้น เช่น กระบอกไฟฉาย, กระบอกปืน
หลอด		สิ่งที่กลวงและมักมีรูปกลมยาว เช่น หลอดกาแฟ, หลอดยา, หลอดไฟ
บ้อง		ปล้องไม้ไผ่ชนิดขังข้อ เช่น บ้องกัญชา

ท ๕๑ สิ่งที่มีรูปพิเศษ
กงจักร		สิ่งที่มีรูปเป็นวงกลม มีริมเป็นแฉกๆ โดยรอบ
ตาตาราง, ตาราง		ช่องสี่เหลี่ยมอันเกิดจากเส้นขนานในแนวยืนกับแนวนอนตัดกัน
ฟันปลา		สิ่งที่มีลักษณะเยื้องกันอย่างฟันปลา

ท ๕๒ สิ่งที่เป็นก้อน
ก้อน		สิ่งที่มีส่วนกว้างยาวและหนา เช่น ก้อนอิฐ, ก้อนน้ำแข็ง
แท่ง		สิ่งที่มีส่วนกว้างยาวและหนา ผิวเรียบหรือค่อนข้างเรียบ เช่น แท่งเหล็ก, แท่งหิน

ท ๕๓ สิ่งที่เป็นช่อง
ช่อง		ที่ว่างในระหว่าง เช่น ช่องไฟ, ช่องเสา
รู		ช่องที่ลึกลงไปหรือช่องทะลุ เช่น รูหู, รูเข็ม
ปล่อง		ช่องทะลุในแนวตั้ง เช่น ปล่องไฟ, ปากปล่องภูเขาไฟ
ซอก		ช่องแคบๆ เช่น ซอกตู้
ร่อง		ช่องที่เป็นทางยาว เช่น ร่องกระดาน; รอยลึกเป็นทางยาว [ล.ว่า ร่อง]
หลืบ		ช่องว่างหลายช่องซ้อนกัน เช่น หลืบผา

ท ๕๔ สิ่งละเอียด
ผง; จุณ, จรุณ (กวี)		สิ่งละเอียด เช่น ผงเคมี, ผงชูรส
ฝอย		ดูความหมายใน ท ๔๖ 
ฝุ่น; ธุลี, บงสุ์, บางสุ, ภัสมะ (กวี)		ดินแห้งหรือสิ่งอื่นที่ละเอียดเป็นผง เช่น ฝุ่นฟุ้ง, แป้งฝุ่น
ละออง		ฝอยละเอียด เช่น ละอองฝน
ขุย		ผงที่เกิดจากเนื้อของสิ่งใดสิ่งหนึ่งติดอยู่ที่เนื้อนั้นเองหรือหลุดออกมากองอยู่เป็นกลุ่มๆ เช่น ผิวหนังเป็นขุย, ขุยกระดาษ
ผงคลี		ฝุ่นละเอียด เช่น ผงคลีฟุ้งตลบ
ผงเผ้า		เศษสิ่งต่างๆ ที่ละเอียด เช่น พื้นสะอาดไม่มีผงเผ้า
คาย		สิ่งที่มีลักษณะเป็นผงหรือขนละเอียดแหลมคม เช่น คายข้าว, คายไผ่

ท ๕๕ สิ่งที่เรียกตามการสัมผัส
เมือก		สิ่งที่เหนียวๆ ลื่นๆ เช่น เมือกปลา

ท ๖๐  ท ๗๓ สิ่งต่างๆ ที่สัมพันธ์กัน
ท ๖๐ สิ่งที่แสดงถึงสิ่งอื่น
เครื่องหมาย		สิ่งซึ่งแสดงถึงอีกสิ่งหนึ่ง เช่น เครื่องหมายการค้า, ลมพัดจัดเป็นเครื่องหมายว่าจะเกิดพายุใหญ่
สัญลักษณ์		สิ่งซึ่งมักจะเป็นรูปธรรมที่สมมุติแทนอีกสิ่งหนึ่งซึ่งมักจะเป็นนามธรรม เช่น สีขาวเป็นสัญลักษณ์ของความบริสุทธิ์
สัญญาณ		สิ่งซึ่งแสดงถึงอีกสิ่งหนึ่งและกำหนดรู้กันโดยทั่วไป เช่น สัญญาณไฟจราจร

ท ๖๑ สิ่งที่ใช้แทนสิ่งอื่น
อะไหล่		สิ่งที่ใช้แทนสิ่งใช้การไม่ได้ เช่น ยางอะไหล่

ท ๖๒ สิ่งที่เป็นแบบ
แบบ		สิ่งที่มีไว้ให้กระทำตามให้เหมือนหรือคล้าย เช่น กรอกข้อความตามแบบ
ต้นแบบ		แบบที่มีอยู่หรือทำขึ้นไว้แต่แรก เช่น ลวดลายต่างกับต้นแบบเล็กน้อย
แม่แบบ		สิ่งที่มีสิ่งอื่นๆ จำนวนมากกระทำตามให้เหมือนหรือคล้าย
แม่พิมพ์		สิ่งที่เป็นต้นแบบ เช่น ครูเป็นแม่พิมพ์ของชาติ
แบบฉบับ		สิ่งที่ถือเป็นแบบได้ เช่น แบบฉบับกุลสตรีไทย
อย่าง		สิ่งที่มีการทำตามให้เหมือนหรือคล้าย เช่น เอาอย่าง, ได้อย่างกัน, มีอย่างที่ไหน
เยี่ยง		อย่าง [ใช้เฉพาะ] เช่น กระทำเยี่ยงโจร, จงเอาเยี่ยงกา
ตัวอย่าง		สิ่งที่นำมาอ้างเพื่อแสดงให้เห็นลักษณะที่เป็นส่วนรวม เช่น ตัวอย่างสินค้า; ที่แสดงแบบอย่างหรือคุณภาพเป็นตัวแทนส่วนรวมทั้งหมดของสิ่งนั้นๆ เช่น ของตัวอย่าง; ที่ทำให้เห็นเป็นแบบอย่างที่ดี เช่น ครูตัวอย่าง
เยี่ยงอย่าง		ตัวอย่างที่ไม่ควรทำตาม เช่น วีระหนีโรงเรียน นักเรียนคนอื่นอย่าถือเป็นเยี่ยงอย่าง
แบบอย่าง		ตัวอย่างที่จะอ้างเป็นบรรทัดฐานได้ เช่น ครูที่ดีเป็นแบบอย่างแก่ลูกศิษย์
อุทาหรณ์; นิทัศน์ (กวี)		ตัวอย่างที่ยกขึ้นมาอ้างหรือเทียบเคียงให้เห็น เช่น เรื่องนี้เป็นอุทาหรณ์ว่าคนดีตกน้ำไม่ไหล ตกไฟไม่ไหม้

ท ๖๓ สิ่งที่เหมือนแบบ
สำเนา; ก๊อปปี้ (ปาก)		ข้อความที่คัดมาเหมือนต้นแบบ เช่น คัดสำเนาทะเบียนบ้าน

ท ๖๔ สิ่งที่รองรับ
พื้น; ดล, ปดล (กวี)		สิ่งที่รองรับมีลักษณะเป็นแผ่นราบ เช่น พื้นเรือน, พื้นดิน
ฐาน		สิ่งที่หนุนอยู่ เช่น ฐานเสียง, ฐานอำนาจ
พื้นฐาน		สิ่งที่รองรับอยู่เบื้องล่าง เช่น พื้นฐานการศึกษา, พื้นฐานจิตใจ
รากฐาน		สิ่งที่รองรับไว้ให้ต่อยอดขึ้นไปได้ เช่น ความพยายามเป็นรากฐานของความสำเร็จ

ท ๖๕ สิ่งที่อยู่ริม
กรอบ		สิ่งที่ประกอบตามริมวัตถุ เช่น กรอบรูป

ท ๖๖ สิ่งที่แยกจากส่วนใหญ่
ชิ้น		สิ่งที่แบ่งแยก แตก หรือตัดออกจากส่วนใหญ่ เช่น ชิ้นเนื้อ, ฉีกกระดาษเป็นชิ้นเล็กชิ้นน้อย
ท่อน		สิ่งที่ตัดจากส่วนใหญ่ มีส่วนกว้างยาวและหนา เช่น ท่อนไม้, ปลาท่อนหาง
ดุ้น		ท่อนไม้ขนาดเล็ก เช่น ดุ้นฟืน; ชิ้นใหญ่ เช่น กลืนเข้าไปทั้งดุ้น
เศษ		สิ่งที่แยกหรือเหลือจากส่วนใหญ่ซึ่งใช้ประโยชน์ เช่น เศษแก้ว, เศษอาหาร
ขี้กบ		เศษไม้ที่หลุดออกมาด้วยการไสกบ
ขี้เลื่อย		เศษไม้ที่หลุดออกมาด้วยการเลื่อย
สะเก็ด		สิ่งที่เป็นชิ้นผง แยกจากส่วนใหญ่ เช่น สะเก็ดน้ำแข็ง, สะเก็ดระเบิด
กระบิ		สิ่งที่แยกจากส่วนใหญ่มักเป็นแผ่น เช่น สีลอกหลุดเป็นกระบิ

ท ๗๐ สิ่งหลายสิ่ง
หมู่		สิ่งต่างๆ ที่ด้วยกันจำนวนมาก เช่น หมู่ชน, หมู่ไม้, หมู่แมลง, หมู่เมฆ
สิ่งละอันพันละน้อย		สิ่งเล็กๆ หลายสิ่ง เช่น นำงานฝีมือสิ่งละอันพันละน้อยมาตั้งแสดง

ท ๗๑ สิ่งที่เป็นพวกเดียวกัน
พวก		สิ่งที่มีคุณสมบัติอย่างเดียวกัน เช่น พวกข้าศึกแยกของเป็นพวกๆ, พวกแมลง
บรรดา, ประดา		สิ่งที่มีคุณสมบัติอย่างเดียวกัน [มักใช้หน้าชื่อ] เช่น ในบรรดารถทั้งหมด ยี่ห้อนี้ทนที่สุด
หมวด		สิ่งที่จัดไว้เป็นพวกเดียวกัน เช่น หมวดทหาร, จัดหมวดหนังสือ
เหล่า		สิ่งประเภทเดียวกัน เช่น เหล่าหทาร, เหล่าปักษา, เหล่าพฤกษา

ท ๗๒ สิ่งที่ใช้ร่วมกัน
ชุด		สิ่งที่กำหนดไว้ให้ใช้ร่วมกัน เช่น ชุดน้ำชา 
สำรับ		สิ่งที่จัดเป็นชุด เช่น เครื่องแต่งกาย ๒ สำรับ

ท ๗๓ สิ่งที่รวมกันมีลักษณะต่างๆ
กลุ่ม		สิ่งที่รวมกันเป็นก้อน เช่น กลุ่มชน, กลุ่มเมฆ, กลุ่มด้าย
กระจุก		สิ่งที่รวมกันแน่น เช่น หนีไฟไปออที่ประตูเป็นกระจุก
ปึก		สิ่งที่ติดกันแน่นจำนวนมาก เช่น ปึกกระดาษ
ปอย		สิ่งที่เป็นเส้นและรวมกันเป็นก้อน เช่น ปอยผม
พู่		สิ่งที่เป็นเส้นรวมกัน ยื่นออกจากสิ่งอื่น โดยมากมักห้อย เช่น ปลายพู่กันมีพู่ขนสัตว์สำหรับใช้เขียน
กอง		สิ่งที่วางรวมกันจำนวนมาก
ตั้ง		สิ่งที่ขนาดใกล้เคียงกันและซ้อนทับกันหลายชั้น เช่น ตั้งหนังสือ
ชั้น		สิ่งที่ซ้อนกัน เช่น รองกระดาษหลายชั้น, ชั้นดิน
ขั้น		ชั้นที่ลดหลั่นกันเป็นลำดับ เช่น ขั้นบันได
แถว		สิ่งที่เรียงต่อกันเป็นเส้น เช่น แถวทหาร
ทิว		ส่วนยอดที่เรียงกันเป็นเส้น เช่น แถวทหาร
ตับ		สิ่งที่ผูกตั้งหรือวางเรียงกันเป็นแถว เช่น ตับจาก, ตับลูกปืน
กระบวน, ขบวน		สิ่งที่ส่วนย่อยเรียงลำดับกันมีหลายแถว หลายหมวดหมู่ เช่น กระบวนแห่, ขบวนรถ
พวง		สิ่งที่ห้อยอยู่ด้วยกันมีลักษณะกลมเป็นต้น เช่น พวงกุญแจ
ช่อ		สิ่งที่ส่วนย่อยติดกันตรงส่วนโคนและแยกออกตรงส่วนปลาย เช่น โคมช่อองุ่น, ช่อดอกไม้
ซี่		สิ่งเล็กๆ ยาวๆ ที่ตั้งเรียงเป็นแถวอย่างฟันหรือลูกกรง เช่น ซี่ลูกกรง

ท ๘๐ ส่วนของสิ่งต่างๆ
ส่วน		สิ่งที่แบ่งจากสิ่งรวม เช่น ส่วนต่างๆ ของร่างกาย, ส่วนประกอบ, ส่วนผสม
หน่วย		ส่วนหนึ่งของสิ่งที่ใหญ่กว่า มักสามารถอยู่ได้โดยลำพัง เช่น หน่วยบรรเทาทุกข์
ซีก		ส่วนที่ผ่าครึ่งตามยาว เช่น ปลาทูซีกหนึ่ง, มะม่วงซีกนี้; ส่วนตามยาว อาจไม่ใช่ครึ่งของทั้งหมด เช่น แตงโมซีกหนึ่ง
เสี้ยว		ส่วนหนึ่งในสี่ เช่น เสี้ยววินาที; ส่วนย่อย เช่น เสี้ยวหนึ่งของชีวิต, เสี้ยวหน้า
ด้าน		ส่วนข้างโดยรอบของสิ่งหนึ่ง เช่น ลูกบาศก์มี ๖ ด้าน
ตอน		ส่วนหนึ่งของสิ่งที่มีความยาว เช่น นวนิยาย ๑๐๐ ตอนจบ
ช่วง		ส่วนหนึ่งตามแนวยาวของสิ่งที่มีความยาว เช่น ถนนช่วงนี้เป็นหลุมเป็นบ่อ
แผนก, ภาค		ส่วนย่อยของส่วนใหญ่ เช่น แผนกเครื่องกีฬา, ภาควิชาภาษาไทย
สาขา		ส่วนที่ขยายจากส่วนใหญ่ เช่น ธนาคารเปิดสาขาใหม่, ต้นมะม่วงแผ่กิ่งก้านสาขา
ส่วนประกอบ		ส่วนที่ประกอบขึ้นเป็นส่วนใหญ่
องค์ประกอบ		ส่วนย่อยๆ ที่ประกอบขึ้นเป็นส่วนใหญ่ มีลักษณะการประกอบโดยเฉพาะ
ส่วนผสม		ส่วนหนึ่งของสิ่งที่ผสมกัน เช่น คอนกรีตมีทรายเป็นส่วนผสม
รายละเอียด		ส่วนย่อยๆ ของส่วนที่ใหญ่กว่า
บุพภาค (กวี)		ส่วนต้น

ท ๘๑ ส่วนดีและส่วนสำคัญ
หัวพุงหัวมัน		ส่วนดีของสิ่งต่างๆ
หัวใจ		ส่วนสำคัญ [มักใช้แก่นามธรรม] เช่น หัวใจของการบริการ

ท ๘๒ ส่วนที่มีลักษณะต่างๆ
คัน		ส่วนที่มีลักษณะยาวใช้จับถือ เช่น คันเบ็ด, คันธนู, คันร่ม, คันซอ
แนว		ส่วนริมที่มีลักษณะยาว เช่น แนวตลิ่ง, แนวรั้ว, แนวป่า

ท ๘๓ ทุกส่วนและบางส่วน
ตลอด			แต่ต้นจนถึงปลาย เช่น กินกลางตลอดตัว
ทั่ว		ทั้งหมดไม่มีเว้น เช่น เจ็บทั่วตัว
ทั้ง		หมดทุกส่วน เช่น ขายหมูทั้งตัว
บาง; ลาง (โบ)			ไม่ทั้งหมด เช่น บางอัน

ท ๘๔ ส่วนนอกของบางสิ่ง
เปลือก	ส่วนที่ห่อหุ้มสิ่งต่างๆ เช่น เปลือกโลก, เปลือกไม้, เปลือกหอย
ผิว		ส่วนที่มีลักษณะบางๆ หุ้มหนังและเปลือกเป็นต้น
ริม		ส่วนที่อยู่ตามแนวนอกสุดของสิ่งหนึ่ง เช่น ริมถนน ริมน้ำ
ขอบ		ริมรอบสิ่งที่ทำขอบเขตไว้ชัดเจน เช่น ขอบถนน, ขอบสระ

ท ๘๕ ส่วนในของบางสิ่ง
แกน		วัตถุแข็งที่อยู่ตรงกลางของสิ่งอื่นสำหรับยึดให้อยู่ เช่น แกนจักร; วัตถุแข็งที่มีสิ่งอื่นหุ้ม เช่น แกนสับปะรด
แก่น		เนื้อแท้ที่อยู่ตรงกลาง เช่น แก่นไม้
ไส้		ส่วนที่สอดอยู่ข้างใน เช่น ไส้ตะเกียง, ไส้ดินสอ
ท้อง		ส่วนกลางที่มีบริเวณกว้าง เช่น ท้องเรือ
กระพุ้ง		ส่วนในที่ป่องออก เช่น กระพุ้งแก้ม

ท ๘๖ ส่วนบนของบางสิ่ง
ยอด; กุฎ, กุฎา, กุฎาธาร (กวี)		ส่วนสูงสุด เช่น ยอดน้ำ, ยอดหญ้า, ยอดเขา

ท ๘๗ ส่วนล่างของบางสิ่ง
ขา		ส่วนที่ค้ำยันสิ่งหนึ่ง เช่น ขาโต๊ะ, ขาเตียง
ตีน		ส่วนล่างของสิ่งหนึ่ง เช่น ตีนผม, ตีนเขา, ตีนม่าน
เชิง		ฐานที่ตั้งของบางสิ่ง เช่น เชิงเขา, เชิงเทียน; ชายด้านล่างของผ้าที่มีลวดลาย เช่น เชิงผ้าซิ่น; ชายของบางสิ่งที่ยื่นออกมา เช่น เชิงตะพาบน้ำ, เชิงเลน
ก้น		ส่วนลึก เช่น ก้นห้อง, ก้นทะเล, ก้นหม้อ
ก้นบึ้ง		ส่วนลึกที่สุด

ท ๘๘ ส่วนข้างของบางสิ่ง
ฟาก			ข้างของทางน้ำหรือทางบก เช่น มีบ้านเรือนอยู่ ๒ ฟากแม่น้ำ, ยืนอยู่คนละฟากถนน
ฝั่ง, ฟากฝั่ง		ข้างของทางน้ำ เช่น ยืนอยู่คนละฝั่งน้ำ, มีบ้านเรือนรายไป ๒ ฟากฝั่ง

ท ๘๙ ส่วนสำคัญและส่วนที่ยื่นจากส่วนสำคัญ
ตัว		ส่วนที่สำคัญ ไม่นับส่วนรวมปลีกย่อย เช่น ตัวเรือน
ปีก		ส่วนที่ยื่นจากสิ่งก่อสร้างทางซ้ายหรือขวา เช่น ปีกตึก
หู		ส่วนที่มักทำเป็นวงสำหรับหิ้ว แขวน ร้อย หรือ รูดเข้าออก เช่น หูกระเป๋า, หูหม้อ, หูมุ้ง, หูกางเกง, หูถุง
ด้าม		ส่วนสำหรับจับถือของมีคมเป็นต้น มักมีลักษณะยาว เช่น ด้ามมีด, ด้ามขวาน

ท ๙๐ ส่วนที่สุด
หัว		ส่วนที่สุดซึ่งสำคัญ เช่น หัวรถจักร, หัวแถว, หัวเรือ
หาง		ส่วนที่สุดตรงข้ามกับหัว เช่น หางตา, หางเชือก
ต้น		ส่วนแรกที่สุด เช่น ต้นน้ำ, ต้นทาง
ปลาย		ส่วนที่สุดตรงข้ามกับต้น เช่น ปลายน้ำ, ปลายทาง
ท้าย		ส่วนทุ่ดตรงข้ามกับหัวหรือต้น เช่น ท้ายแถว, ท้ายจดหมาย
ชาย		ส่วนที่สุดของสิ่งที่ไม่มีต้นหรือหัว เช่น ชายผ้า, ชายป่า, ชายทะเล
ปาก		ส่วนแรกที่จะเข้าถึง เช่น ปากทาง, ปากกระเป๋า

ท ๙๑ ส่วนที่ต่อกัน
มุม		ที่ระหว่างเส้นตั้งและเส้นนอนมาจดกัน เช่น มุมห้อง
หัวต่อ		ส่วนที่สุดซึ่งต่อกับอีกส่วนหนึ่ง
ตะเข็บ		แนวผ้าหรือสิ่งอื่นตอนที่ต่อติดกัน เช่น ตะเข็บชายแดน

ท ๙๒ ตำแหน่งหรือพื้นที่ที่สัมพันธ์กับสิ่งต่างๆ
ข้างใน, ภายใน		ตำแหน่งหรือพื้นที่ด้านในของบางสิ่ง เช่น ข้างในเป็นขนสัตว์, ภายในห้องว่างเปล่า
กลาง; กันดาล (กวี)		ภายในโดยไม่ค่อนไปข้างใดข้างหนึ่ง เช่น กลางที่นอน
ตรงกลาง		กลางพอดี เช่น ตรงกลางห้อง
กึ่งกลาง		กลางระหว่าง ๒ สิ่งหรือระหว่างริมปลาย ๒ ด้าน เช่น กึ่งกลางหน้ากระดาษ
ใจกลาง		กลางที่สุด เช่น ใจกลางเมือง
ศูนย์กลาง		จุดกลางซึ่งเป็นที่รวม เช่น ศูนย์กลางคมนาคม
ระหว่าง		ตำแหน่งหรือพื้นที่ที่มีสิ่งอื่นอยู่ ๒ ข้าง เช่น ระหว่างเสากับต้นไม้
บริเวณ; ควง (กวี)		พื้นที่ใกล้เคียงสิ่งที่กำหนด เช่น เป็นแผลบริเวณตา, บ้านไม่มีบริเวณ
ข้างนอก, ภายนอก; พาหิร, พาหิรก, พาเหียร (กวี)		ตำแหน่งหรือพื้นที่ด้านนอกของบางสิ่ง เช่น ข้างนอกฝนตก, ดูภายนอกไม่มีคนอยู่
ข้างบน		ตำแหน่งหรือพื้นที่ด้านบนของบางสิ่ง เช่น ข้างบนสกปรก
ข้างใต้		ตำแหน่งหรือพื้นที่ด้านใต้ของบางสิ่ง เช่น รื้อข้างใต้ก็ไม่พบอะไร, ทำเครื่องหมายไว้ข้างใต้หีบ
ข้างล่าง		ตำแหน่งหรือพื้นที่ด้านล่างของบางสิ่ง เช่น ของไม่ดีอยู่ข้างล่าง, ข้างล่างสบายกว่า
ข้างหน้า; เบื้องหน้า (เขียน)		ตำแหน่งหรือพื้นที่ด้านหน้าของบางสิ่ง เช่น ข้างหน้ามีคนยืนบัง
ข้างหลัง; เบื้องหลัง (เขียน)		ตำแหน่งหรือพื้นที่ด้านหลังของบางสิ่ง เช่น ข้างหลังมองไม่เห็น
ข้างๆ 		ตำแหน่งหรือพื้นที่ด้านข้างของบางสิ่ง เช่น มีแจกันวางอยู่ข้างๆ
ข้างขวา, ข้างขวามือ		ตำแหน่งหรือพื้นที่ด้านขวาของบางสิ่ง เช่น ข้างขวามีตึกใหญ่
ข้างซ้าย, ข้างซ้ายมือ		ตำแหน่งหรือพื้นที่ด้านซ้ายของบางสิ่ง เช่น ข้างซ้ายเป็นสนามหญ้า
รอบๆ 		พื้นที่ทั่วทุกด้าน เช่น รอบๆ เป็นคูน้ำ
ปริมณฑล		วงรอบ เช่น กรุงเทพฯ และเขตปริมณฑล
ตรงข้าม		ตำแหน่งหรือพื้นที่ที่อยู่ตรงกับบางสิ่ง เช่น ตรงข้ามเป็นตึกแถว

ท ๑๐๐  ท ๒๗๖ ธรรมชาติสภาพ และลักษณะของสิ่งต่างๆ 
ท ๑๐๐ ธรรมชาติ สภาพ และลักษณะ
ธรรมชาติ		ความเป็นอยู่ตามธรรมดาของสิ่งนั้นๆ เช่น สารเคมีเหล่านี้มีธรรมชาติต่างกัน
สภาพ		ความเป็นไปเอง เช่น สภาพความเป็นอยู่, สภาพบ้านเรือน
สภาวะ		สภาพ [ใช้เฉพาะ] เช่น สภาวะแวดล้อม
ภาวะ		ความเป็นไปในขณะนั้น เช่น ภาวะคับขัน, ภาวะตลาดแรงงาน
กระบวนการ		สภาพที่ค่อยๆ เปลี่ยนแปลงตามธรรมชาติไปสู่ผลอย่างหนึ่ง เช่น กระบวนการสังเคราะห์แสงของพืช, กระบวนการเจริญเติบโตของเด็ก
พัฒนาการ		สภาพที่ค่อยๆ เปลี่ยนแปงไปในทางที่ดีขึ้น เช่น พัฒนาการของเด็ก, พัฒนาการการเรียนรู้
ลักษณะ		เครื่องแสดงสิ่งหนึ่งให้เห็นว่าต่างกับสิ่งอื่น เช่น ลักษณะเป็นคนอาภัพ
ลักษณาการ		ลักษณะที่กระทำอาการ เช่น มีลักษณาการอันสงบ
แบบ			ลักษณะเฉพาะ เช่น อาหารแบบฝรั่ง, แต่งกายแบบไทย
สมบัติ (วิทยา)		ลักษณะประจำของสาร เช่น ไอโอดีนมีสมบัติเป็นอโลหะ
คุณลักษณะ		ลักษณะที่ดี เช่น ความซื่อตรงเป็นคุณลักษณะของเขา
คุณสมบัติ		คุณลักษณะที่มีประจำตน เช่น ไม่มีคุณสมบัติเป็นแม่บ้าน, เพียบพร้อมด้วยรูปสมบัติ คุณสมบัติ และทรัพย์สมบัติ
คุณภาพ		ลักษณะที่เกี่ยวกับการใช้ประโยชน์ เช่น สินค้าคุณภาพต่ำ; คุณภาพสูง เช่น บุคคลากรไม่มีคุณภาพ
เกรด (ปาก)		ลำดับชั้นคุณภาพของสิ่งต่างๆ เช่น สินค้าเกรดต่ำ

ท ๑๐๑ ธรรมชาติ สภาพและลักษณะที่เป็นผลต่อสิ่งต่างๆ
คุณ		ความดีที่ให้ผลดีต่อสิ่งใดสิ่งหนึ่ง เช่น ช้าเป็นการนานเป็นคุณ, ทำคุณบูชาโทษ
คุณค่า		ค่าที่เกิดจากความดีที่ให้ผลดีต่อสิ่งใดสิ่งหนึ่ง เช่น วัตถุชิ้นนี้มีคุณค่าทางประวัติศาสตร์
คุณวิเศษ		ความดีแปลกกว่าสามัญ เช่น ยาขนานนี้มีคุณวิเศษหลายประการ
สรรพคุณ		คุณค่าของสิ่งที่เป็นยา เช่น ยานี้มีสรรพคุณในการรักษาโรคผิวหนัง; (ปาก) คุณค่าของสิ่งต่างๆ เช่น โฆษณาสรรพคุณตัวเอง
ประโยชน์		สิ่งที่ให้ผลเป็นที่พอใจ อาจจะเป็นสิ่งดีหรือไม่ก็ได้ เช่น เขาคิดว่าการพูดเท็จ บางทีก็มีประโยชน์
คุณประโยชน์		ความดีที่ให้ผลเป็นที่พอใจ เช่น เขาทำคุณประโยชน์ให้ประเทศชาติ
สารประโยชน์		ประโยชน์ที่เป็นแก่นสาร เช่น พยายามจัดรายการที่มีสารประโยชน์
ผลประโยชน์		ประโยชน์ที่เป็นผล เฉพาะอย่างยิ่งที่มีมูลค่าเป็นเงิน เช่น รักษาผลประโยชน์
อรรถประโยชน์		ประโยชน์ที่ต้องการ 
โทษ; โทษกรณ์, โทษา (กวี)		สิ่งที่ให้ผลร้าย เช่น โทษของความเกียจคร้าน

ท ๑๐๒ ลักษณะบางประการของบางสิ่ง
จุดเด่น		ลักษณะที่ปรากฎชัดสะดุดตาหรือสะดุดใจ เช่น เธอมีจุดเด่นที่ลักยิ้ม
จุดอ่อน		ลักษณะที่เป็นข้อด้อย เช่น เรื่องนี้มีจุดอ่อนตอนเริ่มเรื่อง; ธรรมชาติที่ฝ่ายตรงข้ามจะเอาชนะได้โดยง่าย เช่น เขามีจุดอ่อนที่ชอบเงิน
จุดแข็ง		ลักษณะที่เป็นข้อดี เช่น จุดแข็งของกลุ่มประเทศไม่ฝักใฝ่ฝ่ายใด คือ จำนวนสมาชิก
ช่องโหว่		ข้อบกพร่องที่ทำให้อีกฝ่ายหนึ่งโจมตีหรือเอาชนะได้ เช่น หาช่องโหว่ของฝ่ายตรงข้ามมาโจมตี
จุดขาย		คุณสมบัติที่จูงใจให้ได้รับเลือก เช่น พรรคนี้หัวหน้าพรรคเป็นจุดขาย, จุดขายของเราคือความทันสมัย
สุขลักษณะ		ลักษณะที่ถูกต้องตามหลักปฏิบัติเพื่อให้ปราศจากโรคภัย เช่น สร้างบ้านให้ถูกสุขลักษณะ

ท ๑๐๓ ค่าและราคา
ค่า		คุณประโยชน์และความสำคัญของสิ่งหนึ่งๆ เช่น ของล้ำค่า, ได้ประโยชน์คุ้มค่า, เข็มกลัดอันนี้ไม่มีราคา แต่มีค่ามากสำหรับฉัน
มูลค่า		จำนวนเงินที่ประเมินไว้ว่าเป็นค่าของสิ่งหนึ่ง เช่น สินค้ามีมูลค่าประมาณ ๕ ล้านบาท
ราคา; สนนราคา (ไม่ทางการ)		จำนวนเงินที่กำหนดไว้สำหรับการซื้อขายสิ่งหนึ่งๆ เช่น แหวนราคาแสนบาท, สนนราคาค่าขี่ม้าคิดเป็นรอบ
ราคาค่างวด (ไม่ทางการ)		ราคา [มักใช้เป็นปฏิเสธ] เช่น ของไม่มีราคาค่างวด
เพดานราคา		ระดับสูงสุดของราคา
ส่วนลด 		ราคาที่ลดลง เช่น เราให้ส่วนลดแก่ผู้ซื้อ ๑๕%

ท ๑๐๔ ราคาของบางสิ่ง หรือบางการกระทำ
ค่าตัว		ราคาที่กำหนดขึ้นตามความสำคัญหรือความสามารถของบุคคล
ค่าหัว		ราคาที่กำหนดไว้ในการเอาชีวิต
ค่าไถ่		ราคาที่กำหนดไว้สำหรับไถ่บุคคลหรือทรัพย์สิน
ค่าเสมอภาค		มูลค่า หรือราคาหุ้น หุ้นกู้ พันธบัตร หรือหลักทรัพย์อื่นใดที่ตราไว้ในเอกสารนั้นในการออกจำหน่าย; ค่าแลกเปลี่ยนเป็นทางการของหน่วยเงินตราตามที่กำหนดไว้กับกองทุนการเงินระหว่างประเทศ หรือเมื่อเทียบกับหน่วยเงินตราสกุลอื่น

ท ๑๐๕ ลักษณะของราคา
แพง		มีราคาสูง เช่น ที่ดินแพงขึ้น, แพงหูฉี่
ถูก		มีราคาต่ำ เช่น ของถูก
ย่อมเยา, เยา		มีราคาถูกหรือค่อนข้างถูก เช่น กระเป๋าราคาย่อมเยา
ตายตัว		ดูความหมายใน ท ๑๔๒ 
ขาดตัว		จำกัดราคาคงที่ ไม่เพิ่มไม่ลด
ลอยตัว		ไม่ถูกควบคุม เช่น รัฐบาลปล่อยให้ราคาน้ำมันลอยตัว
พอสมน้ำสมเนื้อ		พอเหมาะพอดีกัน เช่น ถ้าได้ราคาพอสมน้ำสมเนื้อ ผมก็จะขาย

ท ๑๐๖ ลักษณะของราคาที่ขายได้
ได้ราคา		สามารถขายได้ราคาแพง เช่น โอกาสเหมาะๆ น่าจะขายได้ราคา
เสียราคา		จะต้องขายราคาต่ำลง เช่น ผลไม้จะช้ำ เสียราคา

ท ๑๐๗ การเปลี่ยนแปลงค่า
แข็งตัว		มีค่าเพิ่มขึ้น เช่น ค่าเงินบาทแข็งตัว
อ่อนตัว		มีค่าลดลง เช่น เงินดอลลาร์อ่อนตัวลง

ท ๑๐๘ สภาพของสิ่งที่อยู่ด้วยกัน
ลำดับ		ตำแหน่งของสิ่งที่เรียงกัน 
ระยะ		ความห่างระหว่าง ๒ สิ่ง
จังหวะ		ส่วนแบ่งย่อยที่เป็นระยะสม่ำเสมอ

ท ๑๑๐  ท ๑๗๓ สภาพของสิ่งใดสิ่งหนึ่ง
ท ๑๑๐  ท ๑๒๘ สภาพที่มีอยู่
ท ๑๑๐ การมีอยู่
มี		เป็นอยู่ ณ ที่หนึ่ง เช่น มีน้ำในแก้ว
เหลือ		ยังมีอยู่หลังจากระยะเวลาหนึ่ง เช่น เขาเหลือเงิน ๕๐ บาท, เงินเหลือ ๕๐ บาท
เหลือหลอ		เหลืออยู่ [มักใช้ในความปฏิเสธ] เช่น เงินทองไม่มีเหลือหลอ, ใช้ให้หมด อย่าให้เหลือหลอ
ยัง, ยั้ง (กวี)		คงอยู่ เช่น หากสยามยังอยู่ยั้งยืนยง
หมักหมม		มีซับซ้อนกันมานาน เช่นทิ้งเสื้อผ้าหมักหมมไว้ไม่ซัก, ปัญหานี้หมักหมมมานาน

ท ๑๑๑ การไม่มี
ปราศจาก, ไร้		ไม่มี เช่น ปราศจากอาหาร, ไร้ทรัพย์สิน
ปลอด		พ้นจาก เช่น ปลอดคน, ปลอดหนี้
เปล่า		ไม่มีอะไรอื่นอยู่ด้วย เช่น แก้วเปล่า, มือเปล่า, น้ำเปล่า
ว่าง		ไม่มีผู้ใดหรือสิ่งใดครอบครอง เช่น ห้องว่าง, เก้าอี้ว่าง, ที่ว่าง
ขาดคราว		ไม่มีในคราวนั้น
ขาดตลาด		ดูความหมายใน ฟ ๖๒

ท ๑๑๒ การมีมาก
มาก		มีปริมาณ สภาพ หรือการกระทำ ในระดับสูง [ใช้เป็นกริยาขยาย กริยาและนาม] เช่น เงินมากไหม, นั่งมาก, คนมากดีกว่าคนน้อย
มากๆ		มาก [ใช้ขยายกริยาและใช้ขยายนามในประโยคบางชนิด เช่น ประโยคแสดงความต้องการ] เช่น ยืนมากๆ ก็เมื่อย, อยากมีเงินมากๆ
มากต่อมาก		มาก [ใช้ขยายกริยาและใช้ขยายนามในประโยคบอกเล่า] เช่น ผู้คนล้มตายมากต่อมาก, คนมากต่อมากต้องรับเคราะห์
มากมาย; กระบุงโกย, สุดที่จะคณานับ, เหลือคณานับ; โข, จม, จมเบ้า, จมหู, บานตะเกียง, บานตะโก้, บานตะไท, บานเบอะ, บานเบิก, บานเบียง, พะเรอเกวียน, พะลึกพะเรอ, มากมายก่ายกอง, เยอะ, แยะ, เยอะแยะ, อักโข, อึดตะปือ, อึดตะปือนัง, อื้อ, อื้อซ่า (ปาก); มูนมอง (เขียน)		มาก [มักใช้ขยายนาม] เช่น เพื่อนมากมาย
มหันต์, อนันต์, อเนกอนันต์			มาก [มักใช้ร่วมกับนามธรรม] เช่น มีคุณอนันต์ มีโทษมหันต์, มีประโยชน์อเนกอนันต์
ชุก		มาก [มักใช้แก่ ฝน งาน และผลไม้ที่มีตามฤดูกาล] เช่น ฝนชุก, งานชุก, ผลไม้ชุก
ชุม		มาก [มักใช้แก่สัตว์ แมลง และผู้ประพฤติมิชอบ] เช่น เสือชุม, ยุงชุม, ขโมยชุม, ผู้ร้ายชุม
ชุกชุม		มาก [มักใช้แก่สัตว์และผู้ประพฤติมิชอบ] เช่น เสือชุกชุม, ขโมยชุกชุม, ผู้ร้ายชุกชุม
ดก		มาก [มักใช้แก่สิ่งที่เกิดขึ้นมีตามธรรมชาติ] เช่น ดอกดก, ลูกดก, ผมดก
อุดมสมบูรณ์		มาก [มกใช้แก่อาหาร] เช่น ข้าวปลาอุดมสมบูรณ์
เพียบ		มาก [มักใช้แก่สิ่งที่บรรทุกอยู่หรือจัดหาไว้] เช่น เหล้ายาเพียบ
เป็นก่ายเป็นกอง		มาก [มักใช้หมายความว่าไม่ทำให้เกิดประโยชน์] เช่น มีเสื้อเป็นก่ายเป็นกอง ใส่อยู่ชุดเดียว
เป็นกอบเป็นกำ		มาก [มักใช้แก่ทรัพย์สินที่ได้จำนวนมากในคราวเดียว] เช่น ได้เงินเป็นกอบเป็นกำ
เนืองนอง		มาก [มักใช้แก่ทรัพย์สินที่มีมากต่อเนื่องไม่ขาดสาย] เช่น ทรัพย์สินเนืองนอง

ท ๑๑๓ การมีมากจนแน่น
หนาแน่น		มีมากจนแน่น เช่น บ้านเรือนหนาแน่น
เนืองแน่น		มากันจนแน่น เช่น ผู้คนเนืองแน่นรับเสด็จ
แน่นขนัด; แน่นนันต์ (กวี)		อยู่ชิดกันแน่น เช่น มีแขกมาคับคั่ง
คับคั่ง			อยู่รวมกันมาก เช่น มีแขกมาคับคั่ง
เบียดเสียดเยียดยัด, อัดแอ, แออัด, แออัดยัดเยียด		เบียดกันแน่นอยู่ในที่จำกัด เช่น ผู้คนแออัดยัดเยียดเต็มห้องประชุม
คลั่ก (ปาก)		อยู่กันยัดเยียด เช่น ลูกหลาน ๒๐ กว่าคนอยู่กันคลั่ก
คลาคล่ำ		เคลื่อนที่เป็นจำนวนมาก เช่น ปลาว่ายน้ำคลาคล่ำ, ยวดยานคลาคล่ำบนท้องถนน
มืดฟ้ามัวดิน (สำ)			มากมายจนเหมือนกับบดบังแสงตะวัน เช่น ผู้คนมาชมงานมืดฟ้ามัวดิน

ท ๑๑๔ การมีมากจนล้น
ล้นหลาม		มีมากจนล้น เช่น ผู้ชมล้นหลาม
ท่วมท้น		มีมากจนล้น [ใช้แก่คะแนนเสียงเป็นต้น] เช่น ได้คะแนนเสียงอย่างท่วมท้น
หลามไหล		ไปมากขึ้นเรื่อยๆ จนล้น เช่น ผู้คนหลามไหลมาดูนิทรรศการ

ท ๑๑๕ การมีมากจนเหลือ	
เหลือเฟือ; เหลือแหล่ (ไม่ทางการ)		มีมากจนเหลือ เช่น มีเงินเหลือเฟือ, ของกินเหลือแหล่
เฟ้อ		มีมากเกินไป เช่น ปริญญาเฟ้อ

ท ๑๑๖ การมีคนมาก
พลุกพล่าน		มีคนมาก ดูไม่สงบ เช่น หน้าโรงหนังมีคนพลุกพล่าน
คึกคัก		มีคนมาก ไม่เหงา เช่น มีคนเดินไปมาดูคึกคัก
อุ่นหนาฝาคั่ง		มีคนมาก ไม่ขาดคน เช่น งานนี้ผู้คนอุ่นหนาฝาคั่งดีจริงๆ
จอแจ		มีคนมากและมีเสียงเซ็งแซ่ เช่น ตลาดจอแจ

ท ๑๑๗ การมีมากเรี่ยรายไป
กลาดเกลื่อน, เกลื่อน, เกลื่อนกล่น, เกลื่อนกลาด; กลากลาด, อาเกียรณ์ (กวี)		มีมากเรี่ยรายไป เช่น กระดาษปลิวเกลื่อนห้อง, หาดทรายเกลื่อนกล่นด้วยฝูงชน, ทิ้งข้าวของเกลื่อนกลาด
ดารดาษ, ดาษ, ดาษดา, ดาษเดียร, เดียรดาษ		มีมากเรี่ยรายไป [มักใช้ในการเขียนพรรณนา] เช่น ดวงดาวดารดาษเต็มฟ้า, เห็ดโคนขึ้นดาษไปตามหัวปลวก
ครึ่ด, พรึ่ด		มีมากเห็นเต็มไปหมด เช่น ต้นไม้ขึ้นครึ่ด, ผู้คนเต็มพรึ่ด
สะพรึบสะพรั่ง		พร้อมพรั่งอยู่มากมาย เช่น แถวทหารดูสะพรึบสะพรั่ง

ท ๑๑๘ การมีมากจนดูธรรมดา
ดกดื่น, ดาษดื่น, ดื่น, ดื่นดาษ		มีมากจนดูธรรมดา เช่น เงาะมีดกดื่น, ของอย่างนี้มีขายอยู่ดาษดื่น, ส้มมีขายดื่นตลาด
ถมถืด, ถมเถ, ถมไป (ปาก)		มีมาก หาไม่ยาก เช่น คนจะช่วยมีถมเถ
เกร่อ		มีผู้กระทำจำนวนมากจนดูธรรมดา เช่น ใช้กันเกร่อ, มีขายเกร่อ

ท ๑๑๙ การมีมากในลักษณะต่างๆ
ระดะ		มีมากเป็นช่อพวง เช่น เห็นโศกเป็นดอกออกระดะ
ยั้วเยี้ย		มีมากและเคลื่อนไหวไปในทิศทางต่างๆ กัน เช่น นักท่องเที่ยวไต่ภูเขายั้วเยี้ยไปหมด, หนอนยั้วเยี้ย
สลอน		มีมากและชูขึ้น เช่น ชูคอสลอน, ยกมือสอน
ไสว		มีมากและไหวเล็กน้อย เช่น ธงปลิวไสว
กองเป็นภูเขาเลากา, กองพะเนินเทินทึก		กองอยู่จำนวนมาก
เป็นดอกเห็ด		เพิ่มขึ้นมากและรวดเร็ว เช่น ศูนย์การค้าผุดขึ้นเป็นดอกเห็ด
มากขี้ควายหลายขี้ช้าง (สำ)		มากเสียเปล่า ใช้ประโยชน์ไม่ได้

ท ๑๒๐ การมีมากและต่างๆ
ร้อยสีพันอย่าง, ร้อยสีร้อยอย่าง		ต่างๆ กันหลายอย่าง
นานา		ต่างๆ เช่น สินค้านานาชนิด
นานาเนก, นาเนก (กวี)		ต่างๆ กันมากมาย
นานาประการ, นานัปการ; ร้อยแปด (ปาก)		มีหลายอย่าง เช่นปัญหาร้อยแปด
จิปาถะ, สารพัด, สารพัน		มีทุกอย่าง เช่น ขายของใช้จิปาถะ
สัมพหุลา (ปาก)		รวมและปะปนกันหลายๆ อย่าง
เบญจพรรณ		หลายอย่างคละกันไม่เป็นชุด เช่น ของเบญจพรรณ
เบ็ดเสร็จ			รวมหมดหลายอย่างต่างๆ กัน เช่น ค่าใช้จ่ายเบ็ดเสร็จ, สงครามเบ็ดเสร็จ
หลากหลาย, หลายหลาก		หลายอย่างต่างๆ กัน เช่น มีของขายหลากหลาย

ท ๑๒๑ การมีน้อย
น้อย			มีปริมาณ สภาพ หรือการกระทำในระดับต่ำ เช่น มีเงินน้อย เจียดให้เขาไม่ได้
นิดหน่อย, เล็กน้อย		มีอยู่บ้างแม้จะไม่มาก เช่น มีเงินนิดหน่อย จะแบ่งให้เขาบ้าง
กระผีกริ้น (ปาก)		น้อยมาก
หร็อมแหร็ม		มีให้เห็นเล็กน้อย เช่น มีหญ้าขึ้นหร็อมแหร็ม
กะบ่อมกะแบ่ม		มีไม่เต็มพื้นที่ เช่น ถมที่ไว้กะบ่อมกะแบ่ม
ประปราย		มีอยู่ห่างๆ เช่น ผมหงอกประปราย, มีบ้านประปราย, ยิงกันประปราย
โหรงเหรง		มีในห้อง เป็นต้น น้อยมาก เช่น คนดูโหรงเหรง, นักเรียนโหรงเหรง
กลั้วเกลี้ย		มีน้อยเกือบจะไม่พอ เช่น ได้คะแนนกลั้วเกลี้ย, น้ำจืดเหลืออยู่กลั้วเกลี้ย, เงินพอจะกลั้วเกลี้ยถึงวันเงินเดือนออก
โกร๋น, โกร๋นเกร๋น		ผม ขน หรือใบ ร่วงจนเหลือน้อย เช่น ต้นไม้ใบโกร๋น

ท ๑๒๒ ความมากน้อย
จำนวน		ความมากน้อย [ใช้แก่สิ่งนับได้] เช่น จำนวนหนังสือ
ปริมาณ		ความมากน้อย [ใช้แก่สิ่งนับไม่ได้] เช่น ปริมาณน้ำตาลในเลือด
โควต้า		ปริมาณที่กำหนดไว้ เช่น โควต้ารับนักศึกษา

ท ๑๒๓ คำบอกจำนวน
ศูนย์, สูญ		๐
หนึ่ง; มวย, เอก (กวี); อ้าย (โบ)		๑
เอ็ด		๑ [ใช้แก่จำนวนที่มี ๑ ข้างท้าย] เช่น สิบเอ็ด, ร้อยเอ็ด
เดียว		๑ เท่านั้น เช่น มาคนเดียวเพื่อนๆ ไม่มาด้วย
เดี่ยว		๑ ไม่มีคู่ เช่น มาเดี่ยว สามีไม่มาด้วย, บุกเดี่ยว, บินเดี่ยว
สอง; ทวา, ทวิ, ทวิร, ทวี, โท (กวี); ญี่, ยี่ (โบ)		๒
สาม; ตรัย, ตริ, ตรี, ไตร (กวี)		๓
สี่; จตุ, จตุร, จัตุ, จัตวา (กวี)			๔
ห้า; เบญจ, ปัญจ (กวี)		๕ 
หก; ฉ, ษัษ (กวี); ลก (โบ)			๖ 
เจ็ด; สัตต, สัปต (กวี)			๗
แปด, อัฏฐ, อัฐ (กวี)			๘
เก้า; นพ, นว (กวี)			๙
สิบ; ทศ (กวี)			๑๐
สิบสอง, ทวาทศ (กวี)			๑๒
สิบห้า; บัณรส, ปัณรส (กวี)			๑๕
สิบหก; โษฑศ, โษฑศัน, โสฬส (กวี)		๑๖
สามสิบ; ติงส, ดึงสะ (กวี)			๓๐
สามสิบสอง; ทวติงส์, ทวัตดึงส์ (กวี)		๓๒
สี่สิบ; จัตตาฬีส (กวี)			๔๐
ห้าสิบ; บัณณาส, ปัณณาส (กวี)		๕๐
แปดสิบ; อสีติ (กวี)			๘๐ 
เก้าสิบหก; ฉันวุติ (กวี)		๙๖
ร้อย; ศต, สต (กวี)			๑๐๐
พัน		๑,๐๐๐
หมื่น; นหุต (กวี)		๑๐,๐๐๐
แสน; ลักษ (กวี)		๑๐๐,๐๐๐
ล้าน		๑,๐๐๐,๐๐๐
โกฏิ		๑๐๐,๐๐๐,๐๐๐
ปโกฏิ			๑๐๐,๐๐๐,๐๐๐,๐๐๐,๐๐๐
อักโขภิณี, อักโขเภณี		๑ มีศูนย์ตาม ๔๒ ตัว
อสงไขย		มากจนนับไม่ถ้วน; โกฏิกำลัง ๒๐
เรียง		๗-๘ ใบ [ใช้เรียกพลูที่เรียงซ้อนกัน] เช่น พลู ๓ เรียง
โหล		จำนวนนับหน่วยละ ๑๒ เช่น ปากกาโหลหนึ่ง
กุลี		๒๐ ผืน [ใช้เรียกผ้าที่ห่อรวมกัน ๒๐ ผืน มีผ้าลาย ผ้าพื้น ผ้าขาวม้าและโสร่ง เป็นต้น] เช่น ผ้าลาย ๒ กุลี
ขอน		๗๐๐-๘๐๐ แผ่น [ใช้เรียกตั้งกระดาษที่กระดาษแต่ละแผ่นมีแผ่นทองคำเปลวติดอยู่]

ท ๑๒๔ ลักษณะของจำนวนที่หารด้วย ๒ 
คี่		จำนวนที่หารด้วย ๒ ไม่ลงตัวเช่น ๕ เป็นเลขคี่
คู่; ยมก, ยมล (กวี)		จำนวนที่หารด้วย ๒ ลงตัว เช่น ๖ เป็นเลขคู่

ท ๑๒๕ จำนวนส่วนหนึ่งและทั้งหมด
เปอร์เซ็นต์		จำนวนหนึ่งในร้อย
ครึ่ง		จำนวนหนึ่งในสอง
กึ่ง		ครึ่ง [ใช้ในกรณีเฉพาะ] เช่น ครองเมืองกึ่งหนึ่ง, กึ่งศตวรรษ
ครึ่งต่อครึ่ง		อย่างละครึ่งเท่าๆ กัน
ค่อน		จำนวนเกินหนึ่งในสอง
ทั้งสิ้น, ทั้งหมด; ทั้งปวง, ทั้งผอง, ทั้งมวล (เขียน); ทั้งเพ (ปาก)		จำนวนเต็ม ไม่ขาด เช่น เงินหายทั้งหมด, เรื่องเหลวไหลทั้งเพ
ร้อยทั้งร้อย		ทั้งหมดไม่มียกเว้น [ใช้แก่คนหรือสิ่งจำนวนมาก] เช่น ผู้หญิงร้อยทั้งร้อยรักสวยรักงาม
ทั้งนั้น		ทั้งหมดไม่มียกเว้น เช่น ลูกเขามี ๔ คน เป็นผู้ชายทั้งนั้น
ทั้งดุ้น		ทั้งหมดไม่ได้ตัดทอน เช่น ลอกมาทั้งดุ้น
บรรดามี, ประดามี		ที่มีอยู่ทั้งหมด เช่น ขายข้าวของบรรดามี
ทั้งเนื้อทั้งตัว		ทั้งหมดเท่าที่มีติดตัวอยู่ เช่น มีเงินทั้งเนื้อทั้งตัวแค่  ๒๐ บาท
ทั้งสอง; ชไม, ชรไม (กวี)		ทั้งหมดซึ่งมีอยู่ ๒ เช่น คนทั้งสอง
ทั้งคู่; ยุคล (กวี)		ทั้งหมดซึ่งมีอยู่ ๒ และเป็นคู่กัน เช่น ขาทั้งคู่, ยุคลบาท
ทั้งหลาย; ทั้งหลายเหล่ (ไม่ทางการ)		ทั้งหมดซึ่งมีอยู่มาก เช่น นักเรียนทั้งหลาย, ข้าวของทั้งหลายแหล่

ท ๑๒๖ จำนวนไม่ระบุแน่
สองสาม		ประมาณสองหรือสาม เช่น เด็กสองสามคน
หลาย; หลายต่อหลาย (ไม่ทางการ)		มาก [ใช้ร่วมกับลักษณนาม] เช่น เด็กหลายคน, ได้รางวัลหลายต่อหลายครั้ง

ท ๑๒๗ ปริมาณที่รู้โดยอาศัยมือหรือแขน
หยิบ, หยิบมือ		ปริมาณเท่ามือหยิบขึ้นครั้งหนึ่ง
ฟายมือ		ปริมาณเต็มอุ้งมือ
กำมือ		ปริมาณเต็มมือที่กำเข้า
กอบ		ปริมาณที่กอบขึ้นครั้งหนึ่ง เท่ากับ ๒ ฟายมือ
หอบ		ปริมาณเท่าที่หอบได้ เช่น มีดอกไม้หอบใหญ่ในอ้อมแขน

ท ๑๒๘ การมีบริบูรณ์และไม่บริบูรณ์
บริบูรณ์; บริบวรณ์ (กวี)		ไม่ขาด เช่น อายุ ๒๐ ปีบริบูรณ์, บริบูรณ์ด้วย ลาภ ยศ บริวาร ธนสาร สมบัติ
บูรณภาพ		ความบริบูรณ์ เช่น บูรณภาพแห่งดินแดน
เต็ม; เพ็ญ (กวี)		ไม่มีส่วนใดขาดไป เช่น เงินเต็มจำนวน, น้ำเต็มตุ่ม, ๒๐ ปีเต็ม
เต็มเม็ดเต็มหน่วย		เต็มจำนวน เช่น เก็บภาษีได้เต็มเม็ดเต็มหน่วย
เต็มอัตรา		เต็มตามที่กำหนดไว้ เช่น บรรทุกเต็มอัตรา
สมบูรณ์		เต็มตามลักษณะหรือสภาพที่สิ่งนั้นพึงมีพึงเป็น เช่น ร่างกายสมบูรณ์, งานยังไม่เสร็จสมบูรณ์, มีสิทธิสมบูรณ์ในที่ดินผืนนั้น, เป็นครูที่สมบูรณ์แบบ
ครบ, ครบถ้วน		เต็มจำนวนที่กำหนดไว้ เช่น เช่น ยังได้เงินไม่ครบ, มีอุปกรณ์ครบถ้วน
ครบครัน		มีทุกอย่างที่ควรจะมี เช่น มีอุปกรณ์ครบครัน
ครบมือ		มีอยู่ในมือทุกคน [มักใช้แก่การมีอาวุธ] เช่น มีอาวุธครบมือ
เพียบพร้อม		มีสิ่งดีๆ อยู่ทุกอย่าง เช่น คุณสมบัติเพียบพร้อม
พร้อมพรัก		มีทุกอย่างพอที่จะกระทำได้ทันที เช่น เตรียมเครื่องใช้ไว้พร้อมพรัก
พร้อมมูล		มีทุกอย่างพอที่จะใช้ประโยชน์ เช่น มีอุปกรณ์พร้อมมูล
พร้อมพรั่ง		ไม่ขาดผู้แวดล้อมใกล้ชิด เช่น ญาติมิตรพร้อมพรั่ง
พร้อมหน้า, พร้อมหน้าพร้อมตา		ไม่ขาดผู้ใดในกลุ่ม เช่น ลูกๆ อยู่กันพร้อมหน้า
ขาด		ไม่มีสิ่งที่ควรมี เช่น ขาดแม่; มีไม่เต็มจำนวน เช่น เงินขาดไป ๕๐ บาท
ติดลบ		ขาดจำนวน เช่น เดือนนี้รายได้ติดลบ
พร่อง		มีบางส่วนขาดไป เช่น น้ำพร่องโอ่ง
บกพร่อง, ขาดตกบกพร่อง		ไม่เต็มตามลักษณะหรือสภาพที่สิ่งนั้นพึงมีพึงเป็น เช่น บกพร่องในหน้าที่, ถ้าขาดตกบกพร่องไปก็ขออภัย
กะพร่องกะแพร่ง		ไม่ดีบริบูรณ์

ท ๑๓๐  ท ๑๓๔ สภาพที่ทรงอยู่
ท ๑๓๐ การอยู่บนที่รองรับ
วาง		อยู่บนที่รองรับ
ตั้ง		วางอยู่โดยมีส่วนสูง
กอง		วางอยู่ด้วยกันจำนวนมาก
สุม		วางซ้อนทับอย่างไม่เป็นระเบียบ

ท ๑๓๑ การอยู่ในน้ำหรือในอากาศ
ลอย		ทรงตัวหรือเคลื่อนไปในน้ำหรือในอากาศช้าๆ เช่น ไขมันลอยเป็นฝา, กระทงลอยลิ่ว, ขยะลอยฟ่อง, เรือลอยเคว้งคว้าง, ลูกโป่งลอยขึ้นสู่ท้องฟ้า
จม		หายลงไปหรืออยู่ใต้ผิวพื้น เช่น เรือค่อยๆ จมลง, หีบจมอยู่ในดิน
เพียบ		จวนจม เช่น เรือเพียบแประ
ปริ่ม		เสมอพื้นน้ำ เช่น ดอกบัวปริ่มน้ำ; เสมอขอบ เช่น น้ำปริ่ม, น้ำตาปริ่ม

ท ๑๓๒ การติดอยู่กับสิ่งอื่น
ห้อย		เฉพาะส่วนบนติดอยู่กับสิ่งอื่น เช่น มีเชือกห้อยจากเพดาน
ย้อย		ห้อยยืดลงมา เช่น ไทรย้อย, น้ำมูกย้อย
แขวน		เฉพาะส่วนบนคล้องอยู่กับสิ่งอื่น เช่น มีเสื้อแขวนอยู่ ๒ ตัว
ขึง		ปลายแต่ละด้านติดอยู่กับสิ่งอื่นมักทำให้ตึง เช่น มีลวดขึงไว้ตากผ้า

ท ๑๓๓ ลักษณะการห้อยหรือแขวน
ต่องแต่ง		ห้อยแกว่งไปมา
ร่องแร่ง		ห้อยเหมือนจะหลุดออก แต่ไม่หลุด เช่น มือขาดห้อยร่องแร่ง
โตงเตง		ห้อยยาวแกว่งไปมาได้ เช่น คอแขวนห้อยโตงเตง
ระย้า		เป็นพวงห้อย เช่น ลูกดกย้อยระย้า
ยาน		หย่อนลงหรือห้อยลงกว่าระดับปรกติ เช่น หนังยาน
ตกท้องช้าง		ลักษณะที่สายป่านว่าวเป็นต้นมีน้ำหนักมากถ่วงลงเกินควร
เป็นระนาว		ลักษณะที่ห้อยแขวนจำนวนมากเรียงกันไป เช่น แขวนธงเป็นระนาว
กะรุงกะรัง		ห้อยหรือแขวนมากจนไม่น่าดู เช่น ใส่สายสร้อยกะรุงกะรัง

ท ๑๓๔ ลักษณะที่ขึง
ตึง		เหยียดออกหรือขยายออกเต็มที่ เช่น เชือกตึงเขม็ง, ผิวตึง
หย่อน		ไม่ตึง เช่น เชือกหย่อน, หนังหย่อนเทิบทาบ

ท ๑๔๐  ท ๑๖๓ สภาพที่เกี่ยวกับการเปลี่ยนแปลง
ท ๑๔๐ การเปลี่ยนแปลง
เปลี่ยน		มีลักษณะหรือภาวะหนึ่งแทนอีกลักษณะหนึ่งหรือภาวะหนึ่ง เช่น เสียงเปลี่ยน
แปร		เปลี่ยน [ใช้เฉพาะ] เช่น ตำรวจตั้งด่านจับไม้แปรรูป
เปลี่ยนแปลง		มีลักษณะต่างไป เช่น ขนาดไม่เปลี่ยนแปลง
ผันผวน		เปลี่ยนแปลงอย่างรวดเร็ว เช่น ตลาดหุ้นอยู่ในภาวะผันผวน
ผกผัน		เปลี่ยนแปลงไปในทิศทางตรงกันข้าม เช่น เมื่อค่าเงินดอลลาร์อ่อนตัว ค่าเงินบาทจะมีทิศทางที่ผกผันแข็งตัวขึ้น
กลาย		เปลี่ยนไปเป็นอีกอย่างหนึ่ง เช่น ไม้กลายเป็นหิน

ท ๑๔๑ การเปลี่ยนสภาพ
ละลาย		เปลี่ยนสภาพจากของแข็งเป็นของเหลวด้วยความร้อน; คลายตัวสลายไปในของเหลว
แข็งตัว		งวดจนมีลักษณะแข็ง
คืนตัว		กลับเป็นของแข็งหรือของเหลวอย่างเดิม เช่น โลหะคืนตัว
หลอมตัว		ละลายรวมกัน เช่น เหล็กหลอมตัว 
หลอมละลาย, หลอมเหลว		เปลี่ยนสภาพจากของแข็งเป็นของเหลวด้วยความร้อน
อ่อนตัว		อ่อนลงจากเดิม
น่าย		อ่อนตัวเพราะแช่น้ำไว้ เช่น แช่ข้าวไว้ให้น่าย แล้วจึงโม่
ตกผลึก		กลายเป็นผลึก [ใช้แก่สารละลาย] เช่น น้ำเชื่อมข้นเกินไปจนตกผลึก
ระเหย		ของเหลวกลายเป็นไอ เช่น น้ำระเหยแห้งไป
ระเหิด		ของแข็งกลายเป็นไอ
กลั่นตัว		ไอกลายเป็นของเหลว เช่น ไอน้ำกลั่นตัวเป็นหยดน้ำ

ท ๑๔๒ การไม่เปลี่ยนแปลง
คงที่		ไม่เปลี่ยนแปลง เช่น ราคาคงที่
ตายตัว		เปลี่ยนไม่ได้ เช่น กำหนดราคาตายตัว
มั่นคง; เสถียร (เขียน, กวี); สถิร (กวี)		ไม่เปลี่ยนแปลงโดยง่าย เช่น มีจิตใจมั่นคง, ความรักของเราจะสถิตเสถียร
ยืนพื้น		คงที่อยู่เสมอ
เฉื่อย		ไม่เปลี่ยนไปง่ายโดยปฏิกิริยาเคมี
อิ่มตัว		ไม่เปลี่ยนแปลงต่อไปเพราะเปลี่ยนจนเต็มที่แล้ว
เสถียรภาพ		ความมั่นคง เช่น เสถียรภาพรัฐบาล

ท ๑๔๓ การเปลี่ยนแปลงตามเวลา
ใหม่; นว, เนาว (กวี)			มีมาไม่นาน เช่น มีกระเป๋าใหม่
เอี่ยม, เอี่ยมอ่อง (ปาก)		ดูสดใสเพราะความใหม่ เช่น สวมเสื้อชุดใหม่ดูเอี่ยมอ่อง
เก่า		มีมานานจนอาจจะเสื่อมสภาพ เช่น รูปถ่ายเก่าคร่ำคร่า; มีมาแต่เดิม เช่น บ้านหลังเก่า
เก่าแก่		มีมานานจึงถือได้ว่ามีคุณค่า เช่น เครื่องเพชรเก่าแก่ประจำตระกูล, ชาติไทยเป็นชาติเก่าแก่, คนรับใช้เก่าแก่
ชราภาพ (ปาก)		เก่าจนใช้การไม่ได้ดี เช่น รถฉันชราภาพมาก
บุโรทั่ง (ปาก)		เก่าจนใช้การไม่ได้
โกโรโกโส (ปาก)		เก่าดูซอมซ่อ เช่น เขาอยู่ที่ห้องแถวโกโรโกโสนั่น
สับปะรังเค (ปาก)		ดูใกล้จะพัง เช่น บ้านเช่าสับปะรังเคนี่นะหรือเดือนละ ๓ พัน
กลางเก่ากลางใหม่		ไม่เก่าและไม่ใหม่

ท ๑๔๔ การไม่เปลี่ยนแปลงตามเวลา
จิรัง, ยั่งยืน, ยืนนาน, ยืนยง			มีอยู่นาน เช่น ความสุขไม่ยั่งยืน, ขอให้เรารักกันยืนนาน
ยืนยาว		มีอยู่นาน [มักใช้แก่ชีวิต] เช่น ยืดอายุให้ยืนยาว
คงทน, ทน, ทนทาน		คงสภาพอยู่ได้เป็นเวลานาน เช่น สีติดแน่นทนทาน, ทนทานดินฟ้าอากาศ
สภาพร (เขียน); สถาวร (กวี)			มีอยู่มั่นคงไม่เปลี่ยนไปตามเวลา เช่น ขอให้มีความสุขสถาพร
อมตะ			คงอยู่ตลอดไป เช่น เพลงอมตะ
ถาวร			เป็นเช่นนั้นตลอดไป เช่น ที่พักถาวร

ท ๑๕๔ การเปลี่ยนรูปร่าง
ขยาย			ใหญ่ออก
พอง			ขยายใหญ่กว่าปรกติ เช่น ตาพอง, หางพอง
ป่อง			พองออกมาพ้นส่วนอื่น เช่น พุงป่อง
โป่ง			พองด้วยสิ่งที่อัดอยู่ภายใน เช่น กระเป๋าโป่ง
เป่ง			พองออกเต็มที่ เช่น บวมเป่ง, ยุงกินเลือดจนตัวเป่ง
ขึ้น			พองหรือฟูเพราะปฏิกิริยาบางอย่าง เช่น ขนมขึ้น, ศพขึ้นอึ้ดทึ่ด
แฟบ			เล็กลงมักเป็นเพราะขาดสิ่งที่บรรจุ เช่น ลูกโป่งแฟบ, พุงแฟบ
ฝ่อ			เหี่ยวเล็กลง เช่น ไข่ฝ่อ
ยืด			ยาวออก เช่น เสื้อแขวนไว้ทำให้ยืด
หด			สั้นลง เช่น ผ้านุ่งซักแล้วหด
ยืดหยุ่น		ขยายตัวให้ยาวหรือกว้างออก

ท ๑๔๖ การเสื่อมสภาพได้ง่ายและยาก
ยุ่ย			ย่อยหรือสลายตัวได้ง่าย เช่น กระดาษยุ่ย
เปื่อย			เส้นใยเสื่อมสภาพ ทำให้ไม่เหนียว และสลายตัวได้ง่าย เช่น เนื้อเปื่อย, ผ้าเปื่อย, หนังสือเปื่อย
ผุ			เนื้อร่วนหลุดจากกันเพราะแมลงกัดกินเป็นต้น ทำให้แตกหักได้ง่าย เช่น ไม้ผุ, ฟันผุ
เปราะ			หักหรือแตกได้ง่าย เช่น กิ่งไม้เปราะอย่าปีนขึ้นไป
แกร่ง			แข็งและไม่หักง่าย เช่น อิฐแกร่ง
ง่อนแง่น		พังได้ง่าย เช่น เดินบนสะพานไม้เก่าง่อนแง่น; ไม่มั่นคง
คลอนแคลน			ไม่มั่นคง เช่น ฐานะคลอนแคลน

ท ๑๔๗ การมีสภาพที่เลวลง
เสื่อม			คุณภาพเลวลง เช่น สินค้าเสื่อมคุณภาพ
เสีย			คุณภาพเลวหรือเลวลงจนใช้การไม่ได้ เช่น เครื่องเสีย, อาหารเสีย, นิสัยเสีย
โทรม			มีสภาพเลวลง [มักเป็นเพราะถูกใช้งานมาก] เช่น บ้านโทรม
เสื่อมโทรม			มีสภาพเลวลง [มักใช้แก่สุขภาพ ศีลธรรม สังคม] เช่น ศีลธรรมเสื่อมโทรม
ทรุดโทรม		มีสภาพเลวลงมาก เช่น บ้านช่องทรุดโทรม, สังขารทรุดโทรม
ชำรุด			ไม่สมบูรณ์หรือใช้งานได้ดังเดิม เช่น หนังสือชำรุด, ภาพจิตรกรรมชำรุด
เสียหาย		ถูกกระทำให้มีสภาพเลวลง เช่น ข้าวของเสียหาย, เรื่องเสียหาย
บุบสลาย		ชำรุดแตกหัก เช่น ไม่มีรอยบุบสลาย
สึก			ถูกกระทบกระแทกจนหมดไปทีละน้อย เช่น ฟันสึก, รองเท้าสึก
สึกหรอ		สึก [มักใช้แก่เครื่องจักร เครื่องยนต์ ร่างกาย] 
กร่อน			หมดไปทีละน้อย [ใช้แก่หิน เป็นต้น] เช่น หินกร่อน
ร่อย			หมดไปทีละน้อย [ใช้แก่โลหะ เป็นต้น] เช่น มีดร่อย

ท ๑๔๘ การสิ้นสภาพ
พัง			เสียรูปไปไม่อาจใช้งานได้ดังเดิม เช่น บ้านพัง, นาฬิกาพัง
ปรักหักพัง		ชำรุดและพัง [ใช้แก่สิ่งก่อสร้าง] 
ทลาย; ฉลาย (กวี)			แยกออกจากกันและทรุดลง เช่น กำแพงทลาย
สลาย			สิ้นสภาพไป เช่น หัวใจสลาย, ของที่ย่อยสลายง่าย
ป่นปี้			เสียหาย ไม่เหลือชิ้นดี เช่น ข้าวของป่นปี้หมด
แหลกลาญ		แหลกละเอียดไม่เหลือชิ้นดี เช่น เธอขยี้หัวใจเขาจนแหลกลาญ
พินาศ; ฉิบหาย (ต่ำ); บรรลัย (ปาก); ประลัย (เขียน)		เสียหายจนหมดสิ้น เช่น เธอทำลายความรักเขาให้พินาศภินท์พัง, ตราบถึงโลกประลัย, ข้าวของบรรลัยหมด
ย่อยยับ, ยับเยิน		เสียหายมากจนไม่อาจจะกลับเป็นอย่างเดิม เช่น เสียหายย่อยยับ, อกหักยับเยิน
กษัย, ไขษย (กวี)		การสิ้นไป

ท ๑๔๙  ท ๑๕๗ การผิดไปจากปรกติ
ท ๑๔๙ การแยกหรือเกือบแยกออกจากกัน
ฉีก			แยกออกจากกันเป็นแนวยาว [มักใช้แก่สิ่งเป็นผืนเป็นแผ่น] เช่น ผ้าฉีก, ปกฉีก
ขาด; ฉินท์ (กวี)		แยกออกจากกันเป็นคนละส่วนด้วยลักษณะต่างๆ เป็นต้นว่า ขาดสะบั้น หมายถึง ขาดอย่างเด็ดขาด เช่น แขนขาดสะบั้น, ขาดผึง หมายถึง สิ่งที่ขึงตึงขาดทันที เช่น เชือกขาดผึง, ขาดแควก หมายถึง ขาดทันที มีเสียงดังเช่นนั้น เช่น ผ้าขาดแควก, ขาดกระจุย หมายถึง ขาดและแยกออกจากกลุ่ม เช่น เอาไม้หวดหญ้าขาดกระจุย, ขาดกระจาย หมายถึง ขาดและแยกออกไปหลายทิศทาง เช่น ฟันม่านขาดกระจาย
แตก; ภินท์, ภิท (กวี)			แยกออกจากกันเป็น ๒ หรือ หลายชิ้น [มักเป็นเพราะถูกกระทบอย่างแรง] เช่น แก้วแตก, ลูกโป่งแตก, ยางแตก
แตกแตน		แตกกระจายเป็นชิ้นเล็กๆ
แหลก			แตกเป็นผง เช่น มือแหลกด้วยแรงระเบิด
หัก			แยกออกจากกันเป็น ๒ ท่อน [มักเป็นเพราะพับงอหรือถูกกระแทกอย่างแรง] เช่น กระดูกหัก, ไม้หัก
ภินทนาการ (เขียน, กวี)		อาการแตก
ร้าว			เป็นรอยยาวในเนื้อวัตถุ แต่ยังไม่แยกออกจากกัน เช่น แก้วร้าว, กะโหลกร้าว

ท ๑๕๐ การหลุดออก
หลุด			แยกจากสิ่งที่ติดอยู่ เช่น ของหลุดมือ, กระดุมหลุด, ดึงประตูหลุด
ล่อน			หลุดจากสิ่งที่ติดอยู่เป็นชิ้นหรือเป็นแผ่น เช่น สะเก็ดแผ่นล่อน, สีล่อน
กะเทาะ		แตกหลุดออกเป็นชิ้นหรือเป็นแผ่น เช่น ชามกะละมังกะเทาะ, กระเบื้องกะเทาะ

ท ๑๕๑ การโผล่หรือหลุดจากภายใน
ปลิ้น			ส่วนภายในโผล่ออกมา เช่น พุงปลิ้น
ทะลัก			หลุดจากภายในออกมาโดยแรง เช่น ไส้ทะลัก, เลือดทะลัก
ทะเล้น			ล้นออกโดยเหลือบางส่วนติดอยู่ เช่น เนื้อผ้าตรงตะเข็บทะเล้นออกมา

ท ๑๕๒ การที่ส่วนริมขาดหรือแตกหลุด
แหว่ง			ริมบางส่วนขาดหายไป
วิ่น			ส่วนริมขาดออกมากจนดูรุ่งริ่ง
ลิ			ของเป็นปุ่มเป็นแง่แตกไปเล็กน้อย
บิ่น			ส่วนริมแหว่งไปเล็กน้อย เช่น ฟันบิ่น, มีดบิ่น, ชามปากบิ่น
เหี้ยน			ส่วนริมแตกหลุดจนเกือบหมดหรือถูกตัดจนหมด

ท ๑๕๓ การที่ส่วนผิวหลุดออก
ลอก			เปลือกหรือผิวหลุดออก เช่น หนังลอก
ถลอก			ผิวหลุดออกเพราะถูกกระทบ เช่น แขนถลอก
เปิก			หนังหรือเล็บเลิกขึ้น เช่น หนังเปิก, เล็บเปิก

ท ๑๕๔ การที่ส่วนปลายขาดหายไป
ด้วน			ไม่มีส่วนปลาย เช่น หางด้วน, ยอดด้วน
กุด			สั้นมากเพราะไม่มีส่วนปลาย เช่น มือกุด

ท ๑๕๕ การเป็นรูเป็นช่อง
ทะลุ			เป็นรูถึงอีกข้างหนึ่ง เช่น อ่างทะลุ
พรุน			เป็นรูไปทั่ว เช่น เสื้อขาดเป็นรูพรุนไปหมด
โหว่			เป็นช่องทะลุ เช่น หลังคาโหว่
โบ้, โบ๋, โบ๋เบ๋			เป็นช่องลึกลงไป เช่น ตาโบ๋, เป็นรูโบ๋
กลวง			มีเนื้อที่ว่างภายใน เช่น คำลักษณนามกระบอกใช้สำหรับของกลมยาวแต่กลวง
กลวงโบ๋		เป็นโพรงลึก เช่น สะดือกลวงโบ๋
รั่ว			มีรอยแตก หรือมีรูซึ่งเกิดจากความชำรุด ทำให้อากาศหรือของเหลว เป็นต้น เข้าออกได้ เช่น หลังคารั่ว, เรือรั่ว
ตัน			ไม่ทะลุ เช่น  ซอยตัน

ท ๑๕๖ การมีบางส่วนเคลื่อนจากตำแหน่งปรกติ
บิด			เคลื่อนไปจากตำแหน่งปรกติ เช่น ล้อบิด
เบี้ยว			โค้งเอียงไปข้างหนึ่ง เช่น ปากเบี้ยว, หัวเบี้ยว, กระเป๋าหูเบี้ยว
บิดเบี้ยว, บูดเบี้ยว, เบี้ยวบูด			บิดจนผิดรูปผิดร่างไปมาก เช่น หน้าบิดเบี้ยว

ท ๑๕๗ การอยู่ไม่ตรงที่
ไพล่			ผิดไปจากตำแหน่งที่ควร เช่น หัวเข็มขัดไพล่ไปอยู่ข้างๆ
เพล่			บิดไปข้างๆ เช่น หมวกบิดเพล่ไป

ท ๑๕๘ การยื่นออก
ยื่น			เกินออกไปจากตำแหน่งปรกติ เช่น คางยื่น, เฉลียงยื่นออกไป
ง้ำ			ยื่นออกไปเกินปรกติและปลายโน้มลง เช่น หน้าผากชะโงกง้ำ

ท ๑๕๙ การเสียระเบียบ
รวน			เสียระเบียบ เช่น แถวรวน, ฟันรวน

ท ๑๖๐ การมีมากขึ้น
เพิ่ม			มีมากขึ้น เช่น ค่าใช้จ่ายเพิ่มขึ้น 
ทวี			มีมากขึ้น [ใช้แก่นามธรรม] เช่น ความเจ็บปวดทวีขึ้น
ทวีคูณ			เพิ่มขึ้นเป็นสองเท่า เช่น ความรักทวีคูณ
เพิ่มพูน		มีมากขึ้นเรื่อยๆ  เช่น ความรู้เพิ่มพูน
พอกพูน		มีมากขึ้นเรื่อยๆ [มักใช้แก่เรื่องไม่ดี] เช่น ไขมันพอกพูน, กิเลสพอกพูน
งอกเงย		มีผลประโยชน์หรือรายได้เพิ่มมากขึ้น เช่น ได้ผลประโยชน์งอกเงย

ท ๑๖๑ การมีน้อยลง
ลด		มีระดับต่ำลง เช่น ไข้ลด, น้ำลด, เงินเดือนลด
งวด		แห้งจนเหลือน้อย เช่น น้ำงวด
ยุบยอบ		ลดจำนวนลง เช่น เงินทองคงไม่ยุบยอบไปเท่าไรหรอก
ร่อยหรอ		ค่อยๆ หมดไป เช่น เงินทองร่อยหรอลงไปทุกวัน
ยอบแยบ		มีน้อยไม่ค่อยพอ เช่น เงินทองชักยอบแยบ
ซา			ลดลงจนเหลือน้อย [ใช้เฉพาะ] เช่น ฝนซา, คนซา
ทุเลา, บรรเทา			ลดลง [ใช้ร่วมกับนามธรรม] เช่น ความเจ็บปวดทุเลาลง, ความทุกข์ค่อยบรรเทา
สร่าง			ค่อยหายไป [ใช้เฉพาะ] เช่น ไข้สร่าง, สร่างมนตร์

ท ๑๖๒ การไม่เพิ่ม
จำกัด			กำหนดไว้ไม่มีเพิ่ม เช่น ของจำนวนจำกัด
อั้น			กำหนดจำนวนสูงสุด เช่น จ่ายไม่อั้น

ท ๑๖๓ การไม่มีอีกต่อไป
หมด; เกลี้ยง, ราพณาสูร, เรียบวุธ, เหี้ยน (ปาก)		ไม่เหลือ เช่น เงินหมด, ทำลายเสียราพณาสูร
สิ้น		หมด [มักใช้ร่วมกับนามธรรม] เช่น สิ้นเคราะห์, สิ้นวงศ์
เสื่อมสูญ		มีน้อยลงจนไม่เหลือ เช่น ศรัทธาเสื่อมสูญไป
สูญสิ้น			ไม่มีอีกต่อไป [มักใช้ร่วมกับนามธรรม] เช่น สูญสิ้นชาติ, สูญสิ้นทุกสิ่งทุกอย่าง

ท ๑๗๐  ท ๑๗๔ สภาพที่มนุษย์สัมผัส
ท ๑๗๐ สภาพที่เห็นและไม่เห็น
ผ่านตา			ผ่านมาให้ได้เห็น เช่น โครงการนี้ไม่เคยผ่านตาผม
หลงตา; หลงหูหลงตา (ไม่ทางการ)			ผ่านสายตาไป ไม่ทันเห็น เช่น คำนี้หลงตาไป ไม่ทันได้แก้
รอดตา, รอดสายตา; รอดหูรอดตา (ไม่ทางการ)		ผ่านสายตาไปมองไม่เห็น แม้จะดูอย่างตั้งใจ เช่น ตรวจให้ดี อย่าให้รอดตาได้
ลับตา			พ้นสายตา เช่น มองตามเธอไปจนลับตา
ลี้ลับ			ห่างไกลพ้นสายตา เช่น สถานที่ลี้ลับ
ปรากฏ		ประจักษ์แก่สายตา เช่น ปรากฏภาพ
หาย			ไม่ปรากฎอีกโดยไม่รู้สาเหตุ เช่น เงินหาย, เขาหายไปจากห้อง
สูญ			ไม่ปรากฎอีกโดยมักรู้สาเหตุ เช่น สูญเงินไปกับการพนัน
สูญหาย		ไม่ปรากฎอีก เช่น ข้าวของสูญหายไปมาก
สาบสูญ		ไม่ปรากฎอีก [มักใช้แก่บุคคล] เช่น เขาสาบสูญไปจากโลก
หายหกตกหล่น		หายไปบางส่วนขณะที่ไม่ได้ระวังเอาใจใส่ เช่น เก็บงำข้าวของอย่างดี ไม่มีหายหกตกหล่น
อันตรธาน		หายไปโดยไม่ทันรู้ เช่น กระเป๋าผมอันตรธานไปแล้ว
มิดชิด			มีสิ่งอื่นปกปิดจนมองไม่เห็น เช่น ห่อให้มิดชิด, เก็บงำอย่างมิดชิด
มิดเม้น			มีผู้ทำให้ลับตา เช่น ซ่อนไว้มิดเม้น

ท ๑๗๑ สภาพที่ได้ยิน
เข้าหู			มาถึงหูและได้ยินโดยไม่ตั้งใจ เช่น เรื่องนี้เข้าหูฉันบ่อยๆ, เสียงเพลงดังมาเข้าหู
ผ่านหู			ผ่านหูไป ไม่ได้สนใจ เช่น อย่าปล่อยให้เรื่องนี้ผ่านหูไปเฉยๆ
เข้าหูซ้ายทะลุหูขวา (สำ)		ฟังแล้วไม่สนใจจะจำหรือปฏิบัติตาม

ท ๑๗๒ สภาพที่ดังและค่อย
ดัง		มีเสียงที่ได้ยินถนัด
ค่อย, เบา, แผ่ว		มีเสียงที่ไม่ค่อยได้ยิน
ลั่น, สนั่น		มีเสียงดังมาก เช่น หัวเราะลั่น
ครืน			มีเสียงดังมาก [มักใช้แก่เสียงฟ้าหรือเสียงของหนักกระแทกพื้น] เช่น ฟ้าลั่นครืนๆ, ล้มครืน, พังครืน
ครั่นครื้น, ครืนครั่น, ครื้นครั่น		มีเสียงดังมาก [มักใช้แก่เสียงฟ้า] เช่น ฟ้าคำรามครืนครั่น
กึกก้อง; ครรชิต, คฤโฆษ, นินนาท, นินาท, นีรนาท, เนียรนาท (กวี)		เสียงดังมากและกังวาน เช่น เสียงระเบิดดังกึกก้อง
กัมปนาท (กวี)		กึกก้อง [มักใช้แก่เสียงอาวุธ] เช่น เสียงปืนกัมปนาท
อุโฆษ (กวี)			ดังกังวานไกล เช่น เสียงกลองอุโฆษ
บันลือ			เสียงดังก้อง เช่น ถ้อยคำของเขาบันลือก้องท้องพระโรง
อื้ออึง			เสียงก้องกังวานและดังมากจนหูอื้อ มักเป็นเสียงคนจำนวนมาก ลมฝน ลมพายุ เช่น พายุพัดอื้ออึง, เสียงสดุดีอื้ออึงขึ้นในบัดดล, ในหูอื้ออึงด้วยเสียงสาปแช่ง
อึงอล			เสียงดังลั่นฟังไม่ได้ศัพท์ เช่น ล่าสัตว์เสียงอึงอลกาหลไปทั้งป่า
อึงคะนึง		เสียงก้องกังวานและดังมากมักเป็นเสียงคนจำนวนมาก เช่น ในหูอึงคะนึงด้วยเสียงสาปแช่ง, ผู้คนมากันอึงคะนึง
อึงมี่; นี่นัน, มี่ฉาว (เขียน)			เสียงดังซึ่งเกิดจากคนจำนวนมาก เช่น ทะเลาะกันอึงมี่
เอ็ดอึง			เสียงของคนหลายคนที่ต่างก็เปล่งเสียงดัง เช่น ทะเลาะกันเสียงเอ็ดอึง
เกรียว			เสียงดังพร้อมๆ กันหรือต่อเนื่องกัน [มัใช้แก่เสียงเห่า เสียงโห่ หรือเสียงเล่นอย่างสนุกสนานของเด็กๆ] เช่น หมาเห่ากันเกรียว, เด็กเล่นกันเกรียวในสนาม, โห่เกรียว
เกรียวกราว		เสียงดังพร้อมๆ กันหลายเสียง มักเกิดจากความตื่นเต้นหรือสนุกสนาน เช่น เด็กเชียร์กีฬากันเสียงเกรียวกราว
แซ่, แซด		เสียงพูดพร้อมๆ กันหลายเสียง ฟังไม่ได้ศัพท์และดังมาก เช่น เสียงดังแซ่ไปหมด, นักเรียนคุยกันแซด
เซ็งแซ่, ระเบ็งเซ็งแซ่			เสียงพูดหรือเสียงร้องพร้อมๆ กันหลายเสียง เช่น คนพูดกันเซ็งแซ่, เด็กๆ ร้องกันระเบ็งเซ็งแซ่
เจี๊ยวจ๊าว		เสียงพูดหรือร้องหลายเสียงเพราะโกรธ ตื่นเต้น หรือสนุกสนาน เป็นต้น โดยมากเป็นเสียงผู้หญิงหรือเด็ก เช่น ทะเลาะกันเจี๊ยวจ๊าว
จ้อกแจ้ก		เสียงพูดพร้อมๆ กันหลายเสียงฟังไม่ได้ศัพท์ เช่น เสียงจ้อกแจ้กเงียบลงทันที
ขรม			เสียงพูดหรือเห่าที่ดังและรัว เช่น ด่าขรม, เห่าขรม, ทะเลาะกันเสียงขรม
เอะอะ			เสียงพูดของคนหลายคนและดังมาก เช่น ได้ยินเสียงเอะอะที่นอกถนน
อึกทึก; นี่นัน (เขียน)			เสียงดังมากและกินเวลา เช่น นักเรียนส่งเสียงอึกทึกในห้องเรียน, เสียงกระแทกของเครื่องจักรดังอึกทึก, หนีเสียงอึกทึกไปสู่ชนบท
ครึกโครม		เสียงดังมากชวนให้ตื่นเต้นมักเป็นเสียงดังเนื่องจากการประโคมเช่น เสียงดนตรีดังครึกโครม
ครื้นเครง		เสียงดังด้วยความสนุกสนาน เช่น หัวเราะกันครื้นเครง
หนวกหู		ดังมากเกินไป เช่น เสียงเพลงดังหนวกหู
แสบแก้วหู		เสียงแหลมสูงและดังจนไม่สบายหู เช่น เด็กๆ ส่งเสียงกรี๊ดกร๊าดแสบแก้วหู

ท ๑๗๓ สภาพที่ไม่มีเสียง
เงียบ			ไม่มีผู้ใดหรือสิ่งใดทำให้เกิดเสียง เช่น นักเรียนทำงานกันเงียบๆ, บ้านเงียบไปเมื่อไม่มีเด็ก
เงียบกริบ		ไม่ส่งเสียงและไม่ทำให้เกิดเสียง เช่น เขาเงียบกริบไม่เถียง, เขาย่องเข้าไปอย่างเงียบกริบ
เงียบเชียบ		ทำอาการต่างๆ โดยไม่ทำให้เกิดเสียง เช่น เขาเดินออกไปอย่างเงียบเชียบ
เงียบงัน		หยุดเปล่งเสียงไปขณะหนึ่ง เช่น ทั้งสองนั่งเงียบงัน
เงียบสงัด		ไม่มีเสียงใดๆ เช่น ป่าเงียบสงัด
เงียบสงบ		ไม่มีเสียงอึกทึกทำใจให้สงบ เช่น ภูมิภาพโดยรอบเงียบสงบ, บริเวณวัดเงียบสงบ
เงียบเหงา		ไม่มีใครไปมาหาสู่พูดคุยด้วย เช่น เขาอยู่ในบ้านที่เงียบเหงา ไม่มีใครมาเยี่ยม
วิเวก			เงียบสงัดด้วยไร้ผู้คน เช่น อยู่ในป่าอันวิเวก, แสวงหาความวิเวก
วังเวง			เงียบชวนให้อ้างว้าง เช่น บ้านเงียบวังเวงด้วยไร้ผู้คน

ท ๑๗๔ สภาพที่มีกลิ่น
ส่งกลิ่น		มีกลิ่นออกมา
โชย			ส่งกลิ่นมาจากระยะไกล เช่น กลิ่นหมูปิ้งโชยมา
ฟุ้ง; พิโดร, ไพโดร (กวี)		ส่งกลิ่นกระจายไปในอากาศ เช่น กลิ่นน้ำหอมฟุ้ง
คลุ้ง			ส่งกลิ่นเหม็นไปทั่ว เช่น กลิ่นเหล้าคลุ้ง
คละคลุ้ง		ส่งกลิ่นเหม็นหลายกลิ่นปะปนกัน เช่น กลิ่นเหล้ากับกลิ่นบุหรี่คละคลุ้งกัน
กรุ่น			ดูความหมายใน น ๑๒๐ 
อวล			มีกลิ่นกรุ่นอยู่ ณ ที่ใดที่หนึ่ง เช่น กลิ่นน้ำอบไทยอวลอยู่ในห้อง
ตลบ, ตลบอบอวล; กระหลบ, ตรลบ, ตระหลบ (กวี)		ส่งกลิ่นทั่วสถานที่ เช่น กลิ่นตลบไปทั้งห้อง
เตะจมูก		ส่งกลิ่นมากระทบจมูก เช่น กลิ่นหอมเตะจมูก
จรุงกลิ่น (เขียน)		ชวนให้ดม

ท ๑๘๐  ท ๒๐๙ ลักษณะของสิ่งใดสิ่งหนึ่ง
ท ๑๘๐  ท ๑๙๗ ลักษณะของสิ่งที่เห็น
ท ๑๘๐ รูป
เหลี่ยม			มีด้านที่บรรจบกันเป็นมุม เช่น คางเหลี่ยม, สี่เหลี่ยมจัตุรัส
กลม			มีสัณฐานโดยรอบไม่เป็นเหลี่ยม เช่น กลมดิก, กลมตะล่อมป้อม, กลมป๊อก
กลมกลึง		เป็นลำกลมและผิวเรียบ เช่น แขนกลมกลึง
มน			โค้งไม่เป็นเหลี่ยม เช่น คางมน
ป้อมๆ 			ค่อนข้างกลม เช่น นิ้วป้อมๆ
แบน			แผ่ออกไปไม่ป่องนูน เช่น จานแบน
แป้น			กลมแบนอย่างลูกจัน เช่น หน้าแป้น
ทรงกระบอก			มีสัณฐานเหมือนกระบอกไม้ไผ่ เช่น ภาชนะทรงกระบอก
รูปไข่			มีรูปเหมือนไข่ไก่ เช่น หน้ารูปไข่
รูปหัวใจ		มีรูปเหมือนหัวใจ เช่น หน้ารูปหัวใจ
เรียว			ต้นโตแล้วค่อยๆ เล็กลงตอนปลาย เช่น นิ้วเรียว
รี		ตอนกลางใหญ่ หัวท้ายเรียว เช่น ดวงตารูปรี
คอด			เล็กตอนกลาง เช่น เอวคอด
กิ่ว			คอดมาก เช่น เอวกิ่ว, หางกิ่ว
วงรี			คล้ายรูปไข่ แต่หัวท้ายเท่ากัน เช่น ลากเส้นเป็นรูปวงรี
วงกลม			ส่วนโดยรอบ ห่างจากจุดศูนย์กลางเท่าๆ กัน เช่น ยืนจับมือกันเป็นวงกลม
วงแหวน		มีรูปเหมือนแหวน เช่น ดาวเสาร์มีวงแหวนล้อมรอบ
ชายธง			รูปสามเหลี่ยมมุมฉากหรือสามเหลี่ยมหน้าจั่วที่มุมหนึ่งเล็กแหลมเหมือนชายธง เช่น ที่ดินรูปชายธง
รูปกรวย		มีฐานกลมและมียอดแหลม เช่น ทำหมวกรูปกรวยใช้วันปีใหม่
ปากฉลาม, ปากช้าง			รูปบาดแผลหรือรอยผ้าขาดเป็นรูปสามเหลี่ยมแบะออกอย่างปากฉลามหรือปากช้าง เช่น ผ้าขาดเป็นปากฉลาม

ท ๑๘๑ ระยะระหว่างปลายทั้งสองหรือด้านทั้งสอง
กว้าง			ด้านหนึ่งห่างจากอีกด้านหนึ่งมาก เช่น ขวดปากกว้าง
แคบ			ด้านหนึ่งห่างจากอีกด้านหนึ่งไม่มาก เช่น ห้องแคบ
ยาว; ทีฆ, ทีรฆ (กวี)			ปลายข้างหนึ่งห่างจากอีกข้างหนึ่งมาก เช่น หางยาวเฟื้อย
สั้น; รัสส (กวี)		ปลายข้างหนึ่งห่างจากอีกข้างหนึ่งไม่มาก เช่น กระโปรงสั้นจู๋
หนา			ผิวหน้า ๒ ด้านอยู่ห่างกัน เช่น แว่นตาหนาเตอะ, ตู้หนาทึบ
บาง			ผิวหน้า ๒ ด้านอยู่ใกล้กัน เช่น หมูชิ้นบางจ๋อย, เสื้อบางแจ๋ว
ตีบ			สองด้านอยู่ชิดกัน มีช่องแคบๆ เช่น เส้นเลือดตีบ
ลีบ			สองด้านอยู่ชิดกัน ไม่มีส่วนป่องนูน เช่น ขาลีบ

ท ๑๘๒ ขนาด
ขนาด			ความใหญ่เล็ก
ปริมาตร		ขนาดของสิ่งใดๆ ที่มีรูปทรง ๓ มิติ และระบุปริมาณเป็นหน่วยลูกบาศก์
ส่วนสัด		ขนาดของส่วนประกอบ
โต, ใหญ่		มีขนาดเกินมาตรฐาน บางกรณีใช้แทนกันได้ เช่น ตัวโต-ตัวใหญ่, ลูกคนโต-ลูกคนใหญ่, บ้านหลังโต-บ้านหลังใหญ่ บางกรณีต้องใช้คำว่าใหญ่ เช่น บ้านใหญ่, สัตว์ใหญ่ บางกรณีต้องใช้คำว่าโต เช่น โรคหัวใจโต, เห็นเงินตาโต บางกรณีใช้ซ้อนกันได้ เช่น บ้านใหญ่บ้านโต
เขื่อง, ลั่งๆ		ค่อนข้างใหญ่ เช่น กระเป๋าใบเขื่อง, ทุเรียนลูกลั่งๆ
โอฬาร, โอฬาริก		ใหญ่โตดูภูมิฐาน
มหึมา, มโหฬาร; มหิมา (กวี)		ใหญ่โตมาก
เป้ง		โต [ใช้เฉพาะ] เช่น มดตัวเป้งๆ, เพชรเม็ดเป้ง
เบ้อเร่อ, เบ้อเร่อเท่อ, เบ้อเร่อเบ้อร่า, เบ้อเริ่ม, เบ้อเริ่มเทิ่ม, เบิ้ม (ปาก)		ใหญ่โตกว่าปรกติ
ไพศาล (เขียน, กวี)			กว้างใหญ่ [มักใช้แก่พื้นที่] เช่น อาณาจักรแผ่ไพศาล
พระหา (กวี)			กว้างใหญ่ [มักใช้แก่ป่า]
ทงัน (กวี)		กว้างใหญ่; สูงใหญ่
เล็ก			มีขนาดต่ำกว่ามาตรฐาน
จ้อย, น้อย		เล็ก [มักแฝงนัยว่าน่าเอ็นดู] เช่น เด็กตัวจ้อย, มือน้อยๆ, ขันใบน้อย
นิด			เล็กมาก
กระจิ๊ด, กระจิ๋ว, กระจิ๋วหลิว, กระจิริด, กระจ้อยร่อย, กะจิ๊ด, กะจิ๊ดริด, กะจิริด, กะจิ๋วหลิว, กะติ๊ด, จิ๊ด, จิ๋ว, ติ๊ด		เล็กอย่างยิ่ง
เล็กบาง		เล็กและบาง
แบบบาง		ผอมและบาง
บอบบาง		เล็กบางและเจ็บป่วยได้ง่ายหรือแตกหักง่าย เช่น สาวน้อยบอบบางขี้โรค, แก้วเจียระไนดูบอบบาง
ปานกลาง		ไม่เล็กไม่ใหญ่
กำลังดี, พอดี			ไม่เล็กไม่ใหญ่เกินไป
ได้ส่วน, ได้ส่วนสัด, สมส่วน		ส่วนต่างๆ มีขนาดเหมาะสม
โป้งโล้ง		โตพองไม่สมส่วน เช่น กระเป๋าใบนี้ดูโป้งโล้ง
กะทัดรัด		เล็กสมส่วน เช่น รูปร่างกะทัดรัด

ท ๑๘๓ สี
สี		คุณสมบัติซึ่งทำให้ตาเห็นความแตกต่างระหว่างดอกไม้แดงและม่วงเป็นต้น
ขาว; ตระดาษ, เศวต, สกาว (กวี)			สีอย่างสำลีเป็นต้น มีคำขยายต่างๆ เช่น ขาวจั๊วะ, ขาวจ๊วก, ขาวจ้อกว่อก, ขาวโพลน, ขาวผ่อง, ขาวเผือด, ขาวซีด, ขาวนวล สีในจำพวกขาวมีหลายสี เช่น สีเงิน สีสังข์
ดำ; กาฬ, จะกรุน, จะกรูน, สาม, สามล (กวี)		สีอย่างถ่านเป็นต้น มีคำขยายต่างๆ เช่น ดำเป็นเหนี่ยง, ดำเป็นมัน, ดำมะเมี่ยม, ดำมะเมื่อม, ดำทะมึน, ดำปิ๊ดปี๋, ดำปึ๊ดปื๋อ, ดำปี๋, ดำปืน, ดำปื๋อ, ดำมิดหมี, ดำสนิท สีในจำพวกดำมีหลายสี เช่น สีนิล สีดินหม้อ สีหมึก
แดง; โรหิต (กวี)		สีอย่างเลือดเป็นต้น มีคำขยายต่างๆ เช่นแดงคล้ำ, แดงแจ๋, แดงแจ๊ด, แดงฉาน, แดงเถือก, แดงแปร๊ด, แดงเพลิง, แดงสด สีในจำพวกแดงมีหลายสี เช่น สีครั่ง สีชาด สีทองแดง สีทับทิม สีเลือดนก สีเลือดหมู, สีหงสบาท
น้ำเงิน			สีอย่างสีคราม มีคำขยายต่างๆ เช่น น้ำเงินแก่, น้ำเงินเข้ม, น้ำเงินอ่อน สีในจำพวกน้ำเงินมีหลายสี เช่น สีกรมท่า สีขาบ สีคราม
เหลือง			สีอย่างสีขมิ้นเป็นต้น มีคำขยายต่างๆ เช่น เหลืองจ๋อย, เหลืองอ่อน, เหลืองอ๋อย สีในจำพวกเหลืองมีหลายสี เช่น สีกรัก สีจัน สีจำปา สีดอกบวบ สีทอง สีไพล สีไม้ไผ่ สีเหลืองมะนาว สีเหลืองลูกไก่
เขียว			สีอย่างสีใบไม้เป็นต้น มีคำขยายต่างๆ เช่น เขียวแก่, เขียวเข้ม, เขียวขุ่น, เขียวตุ่นๆ, เขียวปั้ด, เขียวปี๋, เขียวปื๋อ, เขียวอ่อน, เขียวอื๋อ, เขียวหม่น สีในจำพวกเขียวมีหลายสี เช่น สีก้านมะลิ สีขี้ม้า สีเขียวฝรั่ง สีเขียวหัวเป็ด สีตองอ่อน สีนกกะลิง สีปีกแมลงทับ สีมรกต สีมะกอก สีโศก สีหยก
น้ำตาล			สีอย่างน้ำตาลหม้อที่เคี่ยวแก่ไฟเป็นต้น มีคำขยายต่างๆ เช่น น้ำตาลเข้ม, น้ำตาลอ่อน, น้ำตาลไหม้ สีในจำพวกน้ำตาลมีหลายสี เช่น สีกากี สีโกโก้ สีโคลน สีช็อกโกแล็ต สีชา สีทราย สีแทน สีสนิม
ฟ้า		สีอย่างท้องฟ้าเป็นต้น มีคำขยายต่างๆ เช่น ฟ้าเข้ม, ฟ้าใส, ฟ้าอ่อน สีในจำพวกฟ้ามีหลายสี  เช่น สีขี้นกการเวก สีน้ำทะเล สีพยับหมอก
ชมพู		สีแดงอ่อน; สีแดงเจือขาว มีคำขยายต่างๆ เช่น ชมพูแก่, ชมพูสด, ชมพูอ่อน สีในจำพวกชมพูมีหลายสี เช่น สีกลีบบัว สีกุหลาบ สีเกสรชมพู สีช๊อกกิ้งพิ้งค์ สีบานเย็น สีบัวโรย สีปูนแห้ง สีโอลด์โรส
ม่วง		สีน้ำเงินปนแดง อาจเจือขาวด้วยมีคำขยายต่างๆ เช่น ม่วงเข้ม, ม่วงอ่อน สีในจำพวกม่วงมีหลายสี เช่น สีกะปิ สีดอกตะแบก สีดอกผักตบ สีดอกรัก สีดอกอัญชัน สีเปลือกมังคุด สีเม็ดมะปราง สีลูกหว้า สีตากุ้ง
เทา		สีหม่นๆ อย่างสีขี้เถ้าเป็นต้น มีคำขยายต่างๆ เช่น เทาเข้ม, เทาหม่น สีในจำพวกเทามีหลายสี เช่น สีนกพิราบ สีตะกั่วตัด สีสวาด สีหมอก
แสด; ปิงคล (กวี)		สีเหลืองปนแดงและค่อนไปทางแดง สีในจำพวกแสดมีหลายสี เช่น สีดอกกรรณิการ์ สีปูน สีมันปู สีหมกสุก สีอิฐ
ส้ม		สีเหลืองปนแดงและค่อนไปทางเหลือง
นวล			สีขาวปนเหลืองเล็กน้อย สีที่ใกล้เคียงมีหลายสี เช่น สีไข่ไก่ สีงาช้าง สีเนื้อ สีเปลือกข้าวโพด
ดามพวรรณ		สีเหมือนทองแดง
สีเย็น			สีที่ชวนให้เกิดความรู้สึกเย็น ได้แก่สีต่างๆ ที่เด่นไปทางสีน้ำเงิน
สีร้อน, สีอุ่น			สีที่ช่วนให้เกิดความรู้สึกร้อน ได้แก่สีต่างๆ ที่เด่นไปทางสีแดงและสีเหลือง 
สีฉูดฉาด		สีจ้ากว่าปรกติ เช่น สีแดง สีเขียว
สีตุ่นๆ, สีทึมๆ, สีมอๆ, สีมัวซัว		สีมัวๆ อย่างสีเทาหม่น
สีสดใส		สีที่ไม่ขุ่นมัว เช่น สีชมพู สีเหลือง
สีช้ำเลือดช้ำหนอง			สีที่มีลักษณะคล้ายมีเลือดและหนองปนกันออกสีม่วงๆ
สีกระดำกระด่าง		สีไม่เสมอกัน ดำๆ ด่างๆ
สีเหลือบ		สีประสานกัน
สีเลื่อมพราย; พรรณราย (กวี)		สีเหลือบเป็นเงาระยับ
สีซีด			สีอ่อนจาง
สีคล้ำ			มีสีดำปนอยู่มาก
สีเข้ม			มีสีนั้นมาก ไม่มีขาวปน
สีจาง			มีสีนั้นน้อย
สีเรื่อๆ 		มีสีอ่อนๆ ซ่านไปทั่ว
ไพพรรณ (กวี)		สีต่างๆ 
กาววาว		แวววาวบาดตา [ใช้แก่สี] เช่น ตกแต่งวิจิตรกาววาว
บัณฑุ (กวี)		สีเหลืองอ่อน, ขาวเหลือง
หริต (กวี)		สีเขียวใบไม้

ท ๑๘๔ ลักษณะที่มองผ่านได้ง่ายหรือยาก
ใส			มองผ่านไปเห็นสิ่งที่อยู่ภายในหรือเบื้องหลังได้ง่าย เช่น น้ำใส
โปร่งใส		แสงผ่านได้ ทำให้มองทะลุผ่านเข้าไปเห็นอีกด้านหนึ่ง เช่น กระจกโปร่งใสเห็นภายในได้ถนัด
โปร่งแสง		แสงผ่านได้บ้าง แต่มองผ่านเข้าไปอีกด้านหนึ่งไม่ได้ เช่น กระจกฝ้าเป็นวัสดุโปร่งแสง
มัว			มองผ่านไปยังอีกด้านหนึ่งได้ยาก เช่น กระจกมัว
ขุ่น			มีสิ่งเจือปนทำให้ไม่ใส เช่น น้ำขุ่น

ท ๑๘๕ ลักษณะที่เป็นเงา
มัน			เป็นเงาเพราะมีน้ำมันมากเป็นต้น มีคำขยายต่างๆ เช่น มันย่อง, มันเลื่อม, มันวาว, มันแผล็บ
ด้าน			ไม่เป็นเงา เช่น สีด้าน

ท ๑๘๖ลักษณะหรือเส้นแนว
ตรง; อุชุ (กวี)			พุ่งไปในทิศทางหนึ่งไม่คดโค้ง
เฉ, เย้			เบนจากทิศทางเดิม เช่น ตีเส้นเย้ไปข้างหนึ่ง
เก		เฉ [ใช้แก่ฟันและขาเป็นต้น] เช่น ขาเก
โค้ง			มีรูปอย่างส่วนหนึ่งของวงกลม
โกง			โค้ง [ใช้แก่หลังเป็นต้น]
โก่ง			โค้ง [ใช้แก่ขาเป็นต้น]
ก่ง		โก่ง [ใช้แก่คิ้ว]
โง้ง		โค้งเข้าหากัน เช่น ควายเขาโง้ง; โค้งขึ้น เช่น หนวดโง้ง
ย้วย		โค้งไปมาจากแนวปรกติ เช่น ผ้าย้วย
ชดช้อย, อ่อนช้อย		โค้งที่ปลาย เช่น ลายกระหนกเครือเถาอ่อนช้อย
คด		ไม่ตรงตลอด
คดเคี้ยว		โค้งไปโค้งมา เช่น ทางคดเคี้ยว
หยัก			โค้งเข้าและออกหรือเฉเข้าและออกสลับกัน เช่น ตัวหนังสือหัวหยัก
ซิกแซ็ก		หยักต่อๆ กันไป
หัก		พับเป็นมุม
งอ		หักโค้งเข้าหาตัว 
หงิก			งอที่ปลาย เช่น มือหงิก, ใบหงิก
ขมวด			ม้วนแน่น เช่น คิ้วขมวด, หางขมวด
ขยุกขยิก		ขดงอไปมา เช่น ลากเส้นขยุกขยิก
กระยึกกระยือ, ยึกยือ			หยักไปมาไม่เป็นรูป เช่น ตัวหนังสือยึกยือ
เฉียง			เป็นแนวเอียง เช่น ห่มสไบเฉียง
ทแยงมุม		เป็นเส้นเอียงจากมุมหนึ่งไปยังอีกมุมหนึ่ง เช่น ลากเส้นทแยงมุม

ท ๑๘๗ ลักษณะตามแนวดิ่ง
ตรง			ดูความหมายใน ท ๑๘๖
เอน			ตั้งไม่ตรง เช่น หอเอน
แอ่น			ส่วนกลางโค้งออกจากแนวหรือระดับ เช่น ยืนอกแอ่น
โย้			เอนออกนอกแนวปรกติ เช่น เรือนโย้
โย้เย้			เอนไปในทิศทางต่างกัน เช่น ตัวหนังสือโย้เย้
ลาด, ลาดเท		ปลายข้างหนึ่งเทต่ำลงเป็นลำดับ เช่น ไหล่ลาด พื้นที่ลาดเขา
ชัน			ค่อนข้างตั้งตรงไม่ลาด เช่น บันไดชัน

ท ๑๘๘  ท ๑๙๖ ลักษณะส่วนประกอบบางส่วน
ท ๑๘๘ ลักษณะส่วนปลาย
หุบ			ปลายรวมเข้าหากัน เช่น ดอกบัวกลีบหุบในตอนเย็น
กาง			ปลายแยกออกจากกัน เช่น มือกาง
สอบ			ปลายแคบเข้า เช่น กระโปรงสอบ
บาน			ปลายกว้างออก เช่น กระโปรงบาน
ผาย			ปลายค่อยๆ กว้างออก เช่น ตะโผกผาย
แหลม			ปลายบรรจบกันเป็นจุดเดียว เช่น เล็บแหลม
ทู่		ปลายมน เช่น รองเท้าหัวทู่
ป้าน		ปลายกว้างและมน เช่น รองเท้าหัวป้าน
ชี้		ปลายตั้งขึ้น เช่น หางชี้
เชิด		ปลายสูงขึ้น เช่น จมูกเชิด
งอน		ปลายช้อนขึ้น เช่น ขนตางอน
งุ้ม		ปลายโค้งลงและม้วนเข้า เช่น จมูกงุ้ม
คุ่ม		โค้งลงและปลายโค้งเข้า เช่น ผมคุ่ม, หลังคาคุ่ม

ท ๑๘๙ ลักษณะมุม
มุมฉาก			มุมที่มีขนาด ๙๐ องศา
มุมตรง			มุมที่มีขนาด ๑๘๐ องศา
มุมแหลม		มุมที่กางน้อยกว่า ๙๐ องศา
มุมป้าน		มุมที่กางมากกว่า ๙๐ องศา แต่น้อยกว่า ๑๘๐ องศา
มุมกลับ		มุมที่กางมากกว่า ๑๘๐ องศา แต่น้อยกว่า ๓๖๐ องศา
มุมกลม		มุมที่กาง ๓๖๐ องศา

ท ๑๙๐ ลักษณะริม
เว้า		ริมโค้งเข้าไปข้างใน เช่น ฝั่งทะเลเว้าแหว่ง
เป็นจักๆ 		ริมหยักๆ เช่น ใบพู่ระหงเป็นจักๆ
เป็นแฉกๆ		ริมแยกออกเป็นหยักลึก เช่น ใบตาลเป็นแฉกๆ
ห่อ		ริมโดยรอบรวมเข้าหากัน
แบะ		ริมโดยรอบแยกออกจากกัน
แบ		ริมโดยรอบแยกออกจากกันทำให้แบน
แผ่		ริมโดยรอบเหยียดออกแยกจากกันทำให้แบน

ท ๑๙๑  ท ๑๙๕ ลักษณะพื้นผิว
ท ๑๙๑ พื้นผิวเรียบ
เรียบ		เสมอกันโดยตลอด เช่น สนามเรียบ, รีดเสื้อเรียบ
ราบ		แบนเสมอกัน เช่น พื้นราบ
ราบเรียบ		ราบและเรียบ เช่น ทำลายตึกทั้งหลังจนราบเรียบ
เกลี้ยง			ไม่มีรอยและเรียบ เช่น มะนาวกลมเกลี้ยง
เกลี้ยงเกลา		เกลี้ยงดูสะอาด เช่น ล้างขัดหม้อเสียเกลี้ยงเกลา
เนียน			เรียบและมีเนื้อละเอียด เช่น ผิวเนียน, ผ้าเนื้อเนียน
















ท ๑๙๒ พื้นผิวสูงขึ้นหรือโป่งออก
นูน		พื้นผิวส่วนกลางสูงกว่าส่วนอื่นเล็กน้อย เช่น หนังสิอตัวนูน,ลวดลายนูน 
ฟู		พื้นผิวสูงขึ้น เช่น หัวฟู, ขนมฟู, ไข่ฟู
เขยิน		สูงขึ้นเล็กน้อยจากพื้นผิวที่เรียบ เช่น ฟันเหยิน, ตะปูเหยิน
กระเดิด	ส่วนปลายเป็นต้นยกขึ้นพ้นพื้นส่วนอื่นเล็กน้อย เช่น กระดานกระเดิด
ยุ้ย		พองกลม [ใช้เฉพาะ] เช่น แก้มยุ้ย พุงยุ้ย
โปน		พื้นผิวส่วนหนึ่งสูงขึ้นพ้นส่วนอื่น เช่น ตาโปน, เส้นโปน
ตุง		มีสิ่งภายในดันให้โป่งออก เช่น กระเป๋าตุง
ตุ่ย		มีสิ่งภายในดันให้กลมป่องออก เช่น แก้มตุ่ย, กระเป๋าตุ๋ย
อูม		นูน [มักใช้แก่อวัยวะ] เช่น  หน้าอูม, มืออูม
เต่ง		มีเนื้ออูมแน่น เช่น แก้มเต่ง, มะม่วงดูเต่ง
เต่งตึง		มีเนื้ออูมแน่นและตึง เช่น อกเต่งตึง

ท ๑๙๓ พื้นผิวสูงขึ้นมาหลายแห่ง
ขรุขระ		เป็นปุ่มเป็นแง่ ไม่เรียบ เช่น มะระมีผลขรุขระ
ตะปุ่มตะป่ำ, ปุ่มป่ำ		นูนขึ้นเป็นปมๆ เช่น ก้อนหินตะปุ่มคะป่ำ
สูงๆต่ำๆ		ไม่เสมอกัน เช่น ถนนสายนี้ สูงๆ ต่าๆ ไปตลอด
เป็นลอน		นูนขึ้นและเว้าลง เช่น พื้นบ้านเป็นลอน เพราะปูไม่ดี

ท ๑๙๔ พื้นผิวลดระดับลง
ยุบ		พื้นผิวลดระดับลง เช่น ขนมฟูแล้วยุบลง, พื้นยุบ, หน้าบวมไม่ยุบ
หวำ		ยุบลงเป็นแอ่งตรงกลาง
บุบ		ผิวของแข็งที่บางๆอย่างสังกะสี เซลลูลอยด์ เปลือกไข่ เป็นต้น ลดระดับลง เช่น ชามสังกะสีบุบ,หน้าหม้อบุบ
บุบบิบ		ผิวของที่บางและหยุ่นตัวลดระดับลง รอยบุบไม่คงที่ เช่น เปลือกไข่จะละเม็ดบุบบิบ
บุ๋ม		ผิวของอ่อนๆนิ่มๆและมักจะมีความหยุ่นลดระดับลง เช่น เก้าอี้นั่งแล้วเป็นรอยบุ๋ม
บี้		ยุบต่ำผิดปรกติ [มักใช้แก่จมูก] เช่น จมูกบี้
บี้แบน		ถูกกดทับจนแบนผิดรูปผิดร่าง เช่น  กระเป๋าถูกทับบี้แบน
บอบแบบ	พื้นผิวลดระดับลงได้  ไม่คงรูป เช่น มีกระดาษยัดไว้ในกระเป๋าไม่ให้บอบแบบ
บู้		ผิวของแข็งที่บางๆและอยู่ในแนวตั้งบุบเข้าไป เช่น กระเป๋าบู้เสียรูป
บู้บี้		บู้และบี้จนผิดรูปผิดร่าง เช่น ถังน้ำบู้บี้

ท ๑๙๕ พื้นผิวหดเข้า
ย่น		หดเข้าจนเห็นเป็นริ้วรอย เช่น ผ้าย่น,หน้าผากย่น
ยู่		ผิวของแข็งย่นเข้าไป
ยับ		หดเข้าในทิศทางต่างกัน เห็นเป็นริ้วรอย [มักใช้แก่ของบางและอ่อน อย่างผ้าหรือกระดาษ]
ยู่ยี่		ผิวแผ่นแบนบางอย่างผ้าหรือกระดาษย่นเป็นรอยทั่วไปหมด
เยิน		หดเข้าเพราะถูกกระแทกจนเสียรูป
ขยุกขยุย	หดเขาเพราะถูกขยุ้ม [ใช้แก่สิ่งที่เป็นผืนเป็นแผ่น]
เหี่ยว		หดเข้าไม่เรียบตึง เช่น หนังเหี่ยว, เสื้อเหี่ยว


 ท ๑๙๖ ลักษณะส่วนประกอบ ๒ ข้างเปรียบเทียบกัน
เสมอ		ดูความหมายใน ท ๒๓๔
เอียง		เทลงข้างหนึ่งทำให้ระดับไม่เสมอกัน เช่น โต๊ะเอียง
ยัก		สองข้างอยู่ต่างระดับกัน เช่น เสื้อไหล่ยักไปข้างหนึ่ง

ท ๑๙๗ ลักษณะที่เห็นแล้วทำให้รู้สึก
งาม, เจริญตา, สวย; เจิด, ฉลวย, เฉิด, เฉิดฉัน, เฉิดฉิน, เฉิดฉาย, ตระการ, ตระศักดิ์, ตรู, บรรเจิด, ประไพ, ประอร, ประเอียง, พิลาส, เพริศ, เพริศพราย, เพริศพริ้ง, เพริศแพร้ว, เพรา, เพราพริ้ง, เพราเพริศ, ไพจิตร, ไพรจิต, รางชาง, รจเรข, รจเลข, รุจี, ลออ, ลาวัณย์, ลำเภา, ลำยอง, โสภณ, โสภิต, อร, อะเคื้อ, อำไพ (กวี)			เห็นแล้วพอใจ เช่น ปราสาททองคำอันเพริศพราย, ทัชมาฮาลมีความงามเฉิดฉาย
วิจิตร			งามประณีต เช่น ผ้าม่านลวดลายวิจิตร
จุ๋มจิ๋ม, กระจุ๋มกระจิ๋ม			เล็กๆ น่าเอ็นดู เช่น ปักลายดอกไม้กระจุ๋มกระจิ๋ม
ตระการตา		เห็นแล้วพอใจ [มักใช้แก่สถานที่ การแสดง ฯลฯ] เช่น ขบวนแห่ยิ่งใหญ่ตระการตา
เย็นตา			เห็นแล้วสบายตา เช่น สีเย็นตา
ต้องตา			เห็นแล้วรู้สึกชอบ เช่น เลือกซื้อของที่ต้องตา
ติดตา			เห็นแล้วไม่ลืม เช่น ภาพนั้นยังติดตา
ตรึงตา			เห็นแล้วพอใจจนไม่อาจถอนสายตาได้ เช่น การแสดงตรึงตาตรึงใจทำให้เพลิดเพลินจนลืมเวลา
พึงตา			เห็นแล้วพอใจ เช่น เห็นภาพงามพึงตา
จับตา			เห็นแล้วชอบ ชวนให้มองนานๆ เช่น ลวดลายงามจับตา
ชินตา			เห็นเสมอจนชิน ไม่สังเกตหรือสนใจ เช่น เห็นคนเจ็บป่วยทุกวันจนชินตา
คุ้นตา			เห็นเสมอจนคุ้น เช่น แหวนวงนั้นดูคุ้นตา จำได้ว่าแม่เคยสวมติดนิ้ว
แปลกตา		เห็นแล้วรู้สึกว่าแปลก เช่น สีสันแปลกตา
ผิดตา			เห็นแล้วรู้สึกว่าไม่เหมือนเดิม เช่น ผอมจนผิดตา
เตะตา, สะดุดตา		เห็นแล้วเกิดความสนใจ เช่น ผ้าผืนนั้นดูสะดุดตาจนต้องหยิบมาดู
ล่อตา			เห็นแล้วชวนให้อยากได้ เช่น อย่าใส่ของมีค่าล่อตาขโมย
แสลงตา		เห็นแล้วชวนให้ไม่สบายใจ เช่น ไม่อยากดูเขาจู๋จี๋กับแฟนใหม่ให้แสลงตา
บาดตา			เห็นแล้วชวนให้ขัดเคือง เช่น ภาพเขาประคองแฟนใหม่ดูบาดตา
ขัดตา			เห็นแล้วรู้สึกไม่ชอบ เช่น ท่าทางของเขาดูขัดตา
รำคาญตา		เห็นแล้วรู้สึกรำคาญ
หลอกตา		เห็นผิดไปจากความจริง เช่น ที่ตรงนี้หลอกตา นึกว่าใหญ่ ที่แท้เล็กนิดเดียว
ลวงตา			เห็นเป็นอย่างอื่น เช่น ภาพลวงตา
หล็อน			ไม่สมส่วน เช่น แจกันใหญ่ใส่ดอกไม้ ๓ ดอก ดูหล็อน
น่าดู			ชวนให้ดู
เรี่ยม (ปาก)		สะอาดน่าดู เช่น จัดห้องเสียเรี่ยม

ท ๑๙๘ ลักษณะของเสียงที่ได้ยิน
สูง, แหลม		เสียงที่คลื่นเสียงมีความถี่สูง
เล็ก			เสียงพูดที่คลื่นเสียงมีความถี่สูง
ต่ำ			เสียงที่คลื่นเสียงมีความถี่ต่ำ
ใหญ่			เสียงพูดที่คลื่นเสียงมีความถี่ต่ำ
ห้าว			เสียงใหญ่และกังวาน มักเป็นเสียงผู้ชาย
ทุ้ม			เสียงต่ำและนุ่มนวล
ก้อง			เสียงที่ดังยาวนานในตอนท้าย เช่น เสียงตะโกนดังก้อง
กังวาน			เสียงแจ่มใสที่ดังยาวนานในตอนท้าย เช่น เสียงระฆังกังวาน
กระหึ่ม			เสียงต่ำที่ดังยาวนานในตอนท้าย เช่น เสียงเครื่องยนต์ดังกระหึ่ม
โทยหวน		เสียงสูงแหลมและยาวนาน เช่น เสียงไซเรนดังโหยหวน
ห้วน			เสียงที่หยุดลงทันที ไม่ทอดเสียง
กระชั้น			เสียงดังถี่ๆ เช่น เสียงป่าเขาดังกระชั้น
กระชากกระชั้น, กระโชกกระชั้น		เสียงที่กระแทกเป็นจังหวะถี่ๆ เช่น ดนตรีกระชากกระชั้น
ใส			เสียงสูงชัดเจนและไพเราะ มักเป็นเสียงผู้หญิงและเด็ก เช่น ร้องเพลงเสียงใส
แจ๋ว			เสียงใสและดังติดต่อกันไป เช่น ท่องกลอนเสียงแจ๋ว
แจ้ว			เสียงใสและดัง เช่น ไก่ขันแจ้ว
แจ้วๆ 			เสียงพูดที่ดังติดต่อกันไปเป็นระยะๆ เช่น พูดแจ้วๆ
เจื้อยแจ้ว		เสียงใสทอดยาวเรื่อยไปไม่ขาดระยะ เช่น เสียงเพลงเจื้อยแจ้ว
แห้ง			เสียงต่ำและไม่กังวานอย่างคนที่ใช้เสียงมากหรือเป็นหวัด
แหบ, แหบแห้ง		เสียงแห้งมาก เช่น ตะโกนจนเสียงแหบแห้ง
เครือ			เสียงแห้งและเบา
กระเส่า			เสียงสั่นและเบา
แตก			เสียงที่กำลังจะเปลี่ยนจากเสียงใสอย่างเด็กเป็นเสียงห้าวเมื่อเริ่มแตกเนื้อหนุ่ม
หลง			เสียงร้องที่ขึ้นสูงผิดปรกติหรือผิดระดับเสียงดนตรี เช่น ตกใจร้องเสียงหลง
แปร่ง			เสียงพูดที่ผิดเพี้ยนไปเล็กน้อยมักเป็นเพราะผู้พูดเป็นชาวต่างประเทศ
เหน่อ			เสียงพูดที่เพี้ยนจากระดับเสียงในภาษามาตรฐาน

ท ๑๙๙ ลักษณะของเสียงซึ่งแสดงความรู้สึก
เย็น, เรียบ		เสียงผู้ที่กำลังข่มความโกรธ
ขุ่น, เขียว		เสียงผู้ที่กำลังขุ่นเคือง เช่น ดุเสียงเขียว
กระด้าง		เสียงผู้ที่รู้สึกไม่เป็นมิตร
สะบัด			เสียงห้วนสั้นแสดงว่าไม่อยากพูดด้วย เช่น พูดเสียงสะบัดว่าไม่รู้
แข็ง			เสียงพูดที่เน้นคำแสดงว่าจะไม่ยอมแพ้ง่ายๆ เช่น พอคุณพ่อเสียงแข็ง คุณแม่ก็เสียงอ่อน
อ่อน			เสียงพูดที่เพลาความแข็งลงแสดงว่าไม่ค่อยกล้าขัดแย้งหรือเริ่มเห็นคล้อยตาม เช่น หล่อนแย้งเสียงอ่อน
เข้ม, เครียด, หนัก		เสียงพูดที่เน้นหนักแสดงว่ากำลังพูดเรื่องที่จะต้องกระทำอย่างจริงจัง เช่น เขากำชับเสียงเข้ม
กร้าว			เสียงผู้ชายที่โกรธและพร้อมจะเอาเรื่อง เช่น เขาเถียงเสียงกร้าว
หวาน			เสียงที่แสดงความรักความเอาใจ; เสียงที่กังวานไพเราะ เช่น หล่อนทักเขาเสียงหวาน
นุ่มนวล		เสียงที่ใช้เมื่อต้องการปลอบโยน เช่น ปลอบสามีด้วยเสียงนุ่มนวลให้ใจเย็น
ปร่า			เสียงพูดที่ผิดเพี้ยนไปเล็กน้อยเพราะอารมณ์ไม่ปรกติ

ท ๒๐๐ ลักษณะของเสียงที่ทำให้รู้สึก
เพราะ, เพราะพริ้ง, ไพเราะ, เสนาะหู; ละเวง, เสนาะ, สรเนาะ (กวี)		เสียงที่น่าฟัง เช่น เสียงเขาเพราะ, สีไวโอลินได้เพราะพริ้ง, มีเสียงแจ่มใสไพเราะ, ส่งเสียงเสนาะหู
คุ้นหู			ได้ยินเสมอจนคุ้น เช่น เพลงนี้คุ้นหู
ชินหู			ได้ยินเสมอจนชิน เช่น คำนี้ยังไม่ชินหู
ติดหู			ได้ยินแล้วไม่ลืม เช่น ยังจำถ้อยคำคร่ำครวญได้ติดหู
แปลกหู		ได้ยินแล้วรู้สึกว่าแปลก เช่น ชื่อแปลกหู
สะดุดหู		ได้ยินแล้วเกิดความสนใจ เช่น ตั้งชื่อให้สะดุดหู
ผิดหู			ได้ยินแล้วไม่พอใจ เช่น เขาอารมณ์เสียไม่รู้ว่าใครพูดผิดหู
แสลงหู			ได้ยินแล้วชวนให้ไม่ชอบใจหรือไม่สบายใจ เช่น ไปพูดเรื่องแฟนเก่าให้แสลงหูเขาทำไม
ร้อนหู, รกหู		ได้ยินแล้วไม่เกิดประโยชน์ เช่น อย่าสนใจกับเรื่องร้อนหู
ขวางหู, ขัดหู, ไม่เข้าหู			ได้ยินแล้วรู้สึกไม่ชอบ เช่น เจอใครก็อวดมั่งอวดมีฟังขวางหูพิลึก, ผมคงพูดขัดหูเขา เพราะเขาไม่พูดกับผมอีก
ระคายหู		ได้ยินแล้วชวนให้เดือดร้อนรำคาญใจ เช่น ฟังเรื่องพ่อโอ๋แม่เลี้ยงแล้วระคายหู
บาดหู			ได้ยินแล้วชวนให้ขัดเคือง เช่น คำบริภาษของเขาฟังบาดหู

ท ๒๐๑ ลักษณะของสิ่งที่ได้กลิ่น
หอม; กระอวล, ฉม (กวี)		มีกลิ่นดี เช่น กลิ่นอาหารหอมฉุย, หอมเตะจมูก, หอมยวนยั่วฆานประสาท, กลิ่นดอกไม้หอมกรุ่น, หอมกำจาย, หอมขจรขจาย, หอมจรุงใจ, หอมจางๆ, หอมฉุน, หอมชื่นใจ, หอมตลบ, หอมฟุ้ง, หอมยวนใจ, หอมเย็น, หอมรวยริน, หอมรวยรื่น, หอมระรวย, หอมแรง, หอมหวาน, หอมอ่อนๆ
เหม็น			มีกลิ่นไม่ดี เช่น ปลาเหม็นคาว, เนื้อเหม็นเน่า, ปลาร้าเหม็นหึ่ง, หน่อไม้เก่าเก็บเหม็นโอ๋, กะทิเหม็นบูด, แกงบูดเหม็นเปรี้ยว, สับปะรดเหม็นลม, มะพร้าวอยู่ในที่อับลมนานๆ, เหม็นสะไอ, ข้าวสารเหม็นสาบ, กลิ่นน้ำปลาเหม็นคลุ้ง, กลิ่นน้ำปลาเหม็นโฉ่, ตั้งแกงทิ้งไว้บนเตาจนเหม็นไหม้, น้ำมันมะพร้าวเหม็นหืน, เนื้อเค็มเหม็นตึๆ, ปลาเค็มที่ยังตากไม่แห้งสนิมเหม็นตุๆ, หัวล้านเหม็นเขียว
ฉุน		มีกลิ่นหรือรสแรงเช่นน้ำหอมกลิ่นฉุน, กลิ่นบุหรี่ฉุนมาก

ท ๒๐๒ ลักษณะของรส
อร่อย; กระเอม, โอชะ, โอชารส (กวี)			รสดี เช่น อาหารอร่อย
กลมกล่อม; กระเอา (กวี)		รสที่เข้ากันพอดี เช่น เติมน้ำปลา น้ำตาล น้ำส้ม ให้รสกลมกล่อม
ปร่า			รสที่ไม่กลมกล่อม เช่น แกงเครื่องปรุงไม่ถูกส่วนมีรสปร่า
หวาน; สาทุ, เอม (กวี)			รสอย่างน้ำตาลเป็นต้น เช่น มะม่วงอกร่องหวานสนิท, ส้มบางมดรสหวานแหลม, สังขยาหวานมันดี, แตงโมรสหวานชื่น, อาหารหวานจัด, ขนมใส่น้ำตาลนิดหน่อยหวานปะแล่มๆ, ขนมใส่น้ำตาลมากจนหวานจ๋อย, หวานเจี๊ยบ, หวานแสบไส้, ขนมอ่อนหวานไปหน่อย
ขม		รสอย่างบอระเพ็ดเป็นต้น เช่น กาแฟแก่จัดขมปี๋, ยาขมขื่น
เปรี้ยว			รสอย่างมะนาวเป็นต้น เช่น ส้มเปรี้ยวจี๊ด, มะขามเปรี้ยวจนเข็ดฟัน
เค็ม; ลวณะ (กวี)		รสอย่างเกลือเป็นต้น เช่น น้ำปลาเค็มปี๋
เผ็ด; กฏก (กวี)			รสอย่างพริกเป็นต้น เช่น พริกเผ็ดจัด
กร่อย			ไม่จืดสนิทหรือไม่หวานสนิทเพราะมีรสเค็มเจือ เช่น น้ำคลองหน้านี้มีรสกร่อย
ฝาด			รสอย่างรสหมากดิบเป็นต้น ทำให้ฝืดคอ น้ำลายแห้ง เช่น มะม่วงดิบทั้งเปรี้ยวทั้งฝาด
เฝื่อน			รสที่เจือฝาดและขื่นอย่างรสดีเกลือ เช่น น้ำเฝื่อนเหม็นจนไม่อาจดื่ม
ขื่น			รสที่ทำให้ฝืดคอไม่ชวนกิน เช่น หน่อไม้มีรสขื่น
จืด			มีรสอ่อน ไม่เค็ม ไม่เปรี้ยว ไม่ฝาด ไม่ฉุน เป็นต้น เช่น น้ำจืด, แกงจืด, หมากจืด, ยาจืด
ชืด			ไม่มีรสชาติ เช่น เนื้อสัตว์แช่ตู้เย็นไว้นานจนชืด
เซ็ง			หมดรสชาติเพราะทิ้งไว้นานเกินควร เช่น ยำแตงกวาเซ็งหมดแล้ว

ท ๒๐๓ ลักษณะของสิ่งที่สัมผัส
ลื่น		เรียบเกลี้ยงเป็นมันเป็นต้น ทำให้เคลื่อนไปได้คล่อง เช่น ผ้าลื่น, ถนนลื่น
เลือก			เหนียวๆ ลื่นๆ เช่น กระเจี๊ยบต้มไว้จะเป็นเลือกๆ
ด้าน		ไม่นิ่ม เช่น ข้อศอกด้าน
สาก		มีสิ่งเล็กๆ แข็งๆ ปนอยู่ทำให้ไม่นิ่ม เช่น คางสาก
คาย		มีลักษณะเป็นผงหรือขนละเอียดแหลมคม ทำให้รู้สึกระคายคันเมื่อกระทบผิวหนัง เช่น ใบคาคายแข็ง
แข็ง		กดหรือตัดให้เปลี่ยนรูปได้ยาก เช่น ขนมปังแข็งปั๋ง, ไม้แข็งโป๊ก
กระด้าง		ค่อนข้างแข็ง ไม่นิ่มนวล เช่น ข้าวกระด้าง
กร้าน			ค่อนข้างแข็งและหยาบ เช่น ผิวกร้าน
เหลว			เปลี่ยนรูปได้ง่าย เช่น ดินเหลวปอดแปด
เละ			เหลวเละไม่เป็นรูป เช่น ข้าวเละ
แหยะ			เละและมีน้ำมาก เช่น ข้าวแหยะ
อ่อน; มุทุ (กวี)			กดให้เปลี่ยนรูปได้ง่าย 
นุ่ม		อ่อนและน่าสัมผัส เช่น เบาะนุ่ม, ขนนุ่ม, ลวกเส้นหมี่ให้นุ่ม
นิ่ม		อ่อนและไม่ระคาย เช่น มือนิ่ม, ก๋วยเตี๋ยวเส้นนิ่ม
นุ่มนิ่ม			ทั้งนุ่มและนิ่ม เช่น มือนุ่มนิ่ม
น่วม			อ่อนและเนื้อไม่แน่น เช่น ถูกชกจนน่วม
นิ่มนวล		นิ่มพอเหมาะ เช่น ขนมถ้วยฟูนิ่มนวลดี
ละมุน			อ่อนและเกลี้ยง เช่น ผิวละมุน
ละมุนละไม		ไม่กระด้าง ไม่ระคาย เช่น ข้าวละมุนละไม
หยุ่น			กดแล้วบุ๋มลงแต่จะกลับฟูขึ้นตามเดิม

ท ๒๐๔  ท ๒๐๖ ลักษณะที่เกี่ยวกับการประกอบกันเป็นวัสดุ
ท ๒๐๔ ลักษณะที่เกี่ยวกับขนาดส่วนประกอบ
หยาบ			ประกอบด้วยส่วนประกอบใหญ่ๆ
ละเอียด; สุขุม (กวี)			ประกอบด้วยส่วนประกอบเล็กๆ

ท ๒๐๕ ลักษณะที่เกี่ยวกับปริมาณส่วนประกอบ
ข้น			มีเนื้อปนอยู่ในน้ำมาก เช่น น้ำแกงข้น
ข้นคลั่ก		ข้นมาก เช่น น้ำกะทิข้นคลั่ก

ท ๒๐๖ ลักษณะการประกอบ
แน่น			อยู่ชิดกันในที่จำกัด เช่น เนื้อแน่น, คนแน่น; ติดอยู่ไม่หลุดง่าย เช่น ติดแน่น, จับไว้แน่น
แน่นหนา		ไม่หลุดง่าย เช่น ประตูแน่นหนา, ใส่กุญแจแน่นหนา
เหนียว			แยกออกจากกันยาก เช่น ก๋วยเตี๋ยวเส้นเหนียว, น้ำลายเหนียวหนืด, เคี่ยวน้ำตาลจนเหนียวหนับ, โต๊ะเปื้อนน้ำตาลเหนียวแหนะๆ
ฟุ, ฟุฟะ		เนื้อไม่แน่น
ร่วน			เนื้อแข็งและไม่เกาะกัน เช่น ข้าวร่วน, ดินร่วน
ซุย			เนื้อยุ่ยและไม่เกาะกัน เช่น ข้าวซุย, ดินซุย, เผือกเนื้อซุย

ท ๒๐๗ ลักษณะที่เคลื่อนที่ได้ง่ายและยาก
เบา; ลหุ, ลหุก (กวี)			สภาพที่ไม่ต้องใช้กำลังมากเมื่อจะทำให้เคลื่อนที่ เช่น กระเป๋าเบาโหวง, ตัวเบาหวิว
หนัก; ครุ, ครุก (กวี)			สภาพที่ต้องใช้กำลังมากเมื่อจะทำให้เคลื่อนที่ เช่น กระเป๋าหนักอึ้ง
น้ำหนัก		ความหนักของสิ่งต่างๆ
น้ำหนักสุทธิ		น้ำหนักจริงของสินค้าซึ่งไม่รวมน้ำหนักสิ่งห่อหุ้ม

ท ๒๐๘ ลักษณะที่มีผลต่อจิตใจ
ดึงดูดใจ		ทำให้สนใจ
ล่อใจ			ทำให้อยากกระทำ เช่น รางวัลล่อใจ
ยั่วใจ, ยั่วยวนใจ		ทำให้อยากได้ เช่น ของเล่นยั่วยวนใจ
เร้าใจ			ทำให้คึกคัก เช่น ทำนองเพลงเร้าใจ
เตือนใจ		ทำให้ระลึกถึง เช่น ภาพเตือนใจ
สอนใจ			ทำให้ได้คติ เช่น นิทานสอนใจ
ตรึงใจ			ทำให้คิดถึงไม่รู้ลืม
ประทับใจ		ติดใจไม่รู้ลืม เช่น ภาพประทับใจ
จับจิตจับใจ, จับใจ		ชวนให้ดูหรือฟังต่อไปด้วยความพอใจ เช่น ภาพงามจับใจ, เพลงเพราะจับใจ
แสลงใจ		ทำให้ไม่สบายใจ เช่น พูดเรื่องแสลงใจ
บาดใจ			ทำให้ขัดเคือง เช่น ภาพบาดใจ
แทงใจดำ		ตรงกับความในใจของผู้ฟัง เช่น คำพูดแทงใจดำ
จรุงใจ			จูงใจให้ชื่นชม เช่น กลิ่นหอมจรุงใจ

ท ๒๐๙ ลักษณะที่ประเมิน
ดี		มีคุณสมบัติน่าพอใจ เช่น ของดี, คนดี
ชั้นหนึ่ง, ชั้นยอด, เจ๋ง, เจ๋งเป้ง, แจ๋ว, เด็ด, เด็ดดวง, เด็ดสะระตี่, แน่, เรี่ยม, เรี่ยมเร้ (ปาก)	ดีมาก
ร้าย		มีพิษสงมาก เช่น อาวุธร้าย, สัตว์ร้าย
ร้ายกาจ		ร้ายมาก เช่น อาวุธที่มีอานุภาพร้ายกาจ
ยอดเยี่ยม, เยี่ยม, เยี่ยมยอด, เสิศ, เลิศเลอ, ล้ำเลิศ; อดิศัย (กวี)			ดีที่สุด เช่น ยอดเยี่ยมในทางวิทยาคม, รสเลิศ
วิเศษ			ดีกว่าปรกติ เช่น พรมวิเศษ
ประเสริฐ		มีคุณธรรมสูง เช่น สัตว์ประเสริฐ, น้ำใจประเสริฐ
เลว; แย่, ห่วย (ปาก)		มีคุณสมบัติไม่น่าพอใจ เช่น ของเลว,  คนเลว
กระจอก, ขี้กะโล้โท้, ขี้เป้, ซังกะบ๊วย, ถั่วๆ, สั่วๆ, เส็งเคร็ง, เฮงซวย (ปาก)	       ด้อยค่า
ไม่เข้าแก๊ป, ไม่เข้าท่า, ไม่ได้ความ, ไม่ได้เรื่อง, ไม่เป็นเรื่อง, ไม่เป็นสับปะรด, ไม่เอาไหน (ปาก)			ด้อยคุณภาพ
เหลือทน, เหลือรับ		รับไม่ได้
พอใช้, พอใช้ได้, พอไปได้		มีคุณสมบัติพอที่จะใช้ได้บ้าง
ทุเรศ (ปาก)			ไม่ดีอย่างยิ่ง เช่น สีทุเรศ, พูดจาทุเรศ
สำคัญ			มีอิทธิพลมากเป็นพิเศษ เช่น หลักฐานสำคัญ
เล็กน้อย, เล็กๆ น้อยๆ			ไม่สำคัญ เช่น ของขวัญเล็กน้อย

ท ๒๑๐ - ท ๒๒๔ สภาพที่เกี่ยวข้องกับสิ่งอื่น
ท ๒๑๐ สภาพที่อยู่ลำพัง
ลำพัง		ไม่เกี่ยวกับผู้อื่นหรือสิ่งอื่น เช่น นั่งอยู่ลำพัง
โดดๆ		อยู่ตามลำพัง เช่น บ้านตั้งอยู่โดดๆ
โดดเดี่ยว		อยู่ตามลำพัง ไม่มีใครหรืออะไรเกี่ยวข้อง เช่น นั่งอยู่โดดเดี่ยวกลางห้อง, บ้านเขาอยู่โดดเดี่ยวกลางทุ่งกว้าง
โดดเด่น		ดูเด่นอยู่ลำพัง เช่น นั่งอยู่ตรงกลางดูโดดเด่น, บ้านเขาดูโดดเด่นเพราะทาสีชมพูอยู่หลังเดียว

ท ๒๑๑ - ท ๒๑๔ สภาพที่อยู่ด้วยกัน
ท ๒๑๑ บางสิ่งอยู่ข้างบางสิ่ง
เคียง		อยู่ชิดข้าง เช่น ยืนเคียงกัน
ขนาบ		อยู่ชิด ๒ ข้างเช่น ลูกยืนขนาบข้างพ่อ
ขนาน		ระยะห่างเท่าๆกันตลอดแนวเช่น เรือแล่นขนานกันไป
ต่อ		ทำให้ยาวออกไปจากด้านใดด้านหนึ่ง
เรียง, เรียงๆ		ต่อกันไปตามแนวนอน เช่น มีจานวางเรียงเต็มโต๊ะ
เรียงเป็นตับ		เรียงติดต่อกันไปจำนวนมาก เช่น นอนเรียงเป็นตับ
เป็นแถว		เรียงกันไปจำนวนมาก เช่น ร้านค้าปลูกเป็นแถว
เป็นแนว		เรียงกันเป็นทางยาว เช่น ปลูกต้นเข็มไว้เป็นแนว
เป็นทิว			เรียงกันเป็นทางยาว [ใช้แก่สิ่งที่สูง] เช่น มีสนขึ้นเป็นทิว
ราย			ต่อกันไปเป็นระยะ เช่น มีร่มไม้รายไปตลอดทาง
เรียงราย		ต่อกันไปหลายทิศทาง เช่น มีจานวางเรียงรายเต็มโต๊ะ
กระหนาบคาบเกี่ยว		ประชิดเหลื่อมล้ำกัน

ท ๒๑๒ บางสิ่งอยู่บน บางสิ่งอยู่ล่าง
รอง		อยู่ข้างใต้
รองรับ			อยู่ข้างใต้และรับน้ำหนัก
ซ้อน			มีสิ่งหนึ่งอยู่บนอีกสิ่งหนึ่ง เช่น หนังสือวางซ้อนกัน
ซ้อนซับ		ซ้อนกันหลายชั้น
ทับ		ซ้อนอยู่โดยมีน้ำหนักลดลง
ทับถม			ทับกันมากมายหลายชั้น
พาด			วางทาบอยู่โดยที่ส่วนปลายยื่นออกหรือห้อยลง เช่น กิ่งไม้หักพาดกำแพง
เกย			พาดทับเฉพาะส่วนปลายหรือริม เช่น เอาคางเกยเข่า
เหลื่อม			มีส่วนหนึ่งยื่นพ้นสิ่งที่ซ้อนอยู่ เช่น ซ้อนกระเบื้องเหลื่อมกัน

ท ๒๑๓ - ท ๒๑๔ บางสิ่งอยู่ใน บางสิ่งอยู่นอก
ท ๒๑๓ บางสิ่งอยู่ในสิ่งอื่น
สอด			อยู่ในช่องหรือในระหว่างสิ่งอื่น เช่น ธนบัตรสอดอยู่ในหนังสือ
แทรก			เบียดอยู่ในระหว่างสิ่งอื่น เช่น ปลูกต้นเข็มแทรกเป็นระยะ
แซม			อยู่ในระหว่างสิ่งอื่นซึ่งมีมากกว่า เช่น มีผมขาวแซม, ปลูกไม้ผลแซมในป่าไม้
แขวนลอย		กระจายอยู่ในของไหลหรือของแข็งโดยไม่ละลายหรือสลายตัวรวมเป็นเนื้อเดียวกับของไหลหรือของแข็งนั้น เช่น ฝุ่นแขวนลอยในอากาศ

ท ๒๑๔ บางสิ่งอยู่รอบสิ่งอื่น
ล้อม, ล้อมรอบ			เป็นวงโดยรอบ เช่น วัวหายล้อมคอก, มีกำแพงล้อมรอบ
โอบ, โอบล้อม			อ้อเป็นวงโดยรอบ เช่น ทะเลสาบแห่งนี้มีขุนเขาโอบล้อมไว้โดยรอบ

ท ๒๑๕ สภาพที่แยกกัน
แยก			ไม่รวมกัน เช่น แยกกันอยู่คนละพวก
กระจาย		สภาพที่แยกกันไปหลายทิศทาง เช่น แก้วแตกกระจาย
กระจัดพลัดพราย		แยกกันไปหาไม่พบ เช่น ข้าวของกระจัดพลัดพราย
กระจัดกระจาย			แยกกันไปหลายทิศทางไม่เป็นระเบียบ เช่น ของเกลื่อนกระจัดกระจาย
กระจุย			สิ่งที่เป็นเส้นหลุดออกจากกันดูยุ่งเหยิง เช่น เจ้าด่างถูกกัดขนกระจุย, ผ้าขาดกระจุย
กระจุยกระจาย			หลุดออกมาดูยุ่งเหยิงและอยู่กระจายไป เช่น รื้อค้นข้างของกระจุยกระจาย
เป็นหย่อมๆ 			อยู่เป็นหมู่ๆ กระจายกัน
ระกะ, ระเกะระกะ		กระจายกันไป ไม่เป็นระเบียบ เช่น มีกิ่งไม้ระเกะระกะ
เลเพลาดพาด			ซ้อนทับกันบ้าง กระจายกันบ้าง ไม่เป็นระเบียบ เช่น ทิ้งเสื้อผ้าเลเพลาดพาด
อีเหละเขละขละ		อยู่ที่ต่างๆ ไม่เป็นระเบียบ เช่น วางข้าวของอีเหละเขละ ขละ

ท ๒๑๖ สภาพที่รวมเข้าด้วยกัน
รวม			สิ่ง ๒ สิ่งหรือหลายสิ่งอยู่ด้วยกันไม่แบ่งแยก เช่น รวมกันเป็นกระจุก
ประสม, ผสม		สิ่ง ๒ สิ่งหรือหลายสิ่งรวมเข้าด้วยกัน เช่น เกลือผสมน้ำตาล
ประสาน, ผสาน		สิ่ง ๒ สิ่งหรือหลายสิ่งรวมเข้ากันสนิท เช่น สีเขียวและน้ำเงินผสานกันอย่างนุ่มนวล
ประสมประสาน, ผสมผสาน			สิ่ง ๒ สิ่งหรือหลายสิ่งรวมกันอย่างเหมาะเจาะ เช่น การเรียนกับการทำงานต้องประสมประสานกันไป
ประกอบ		ชิ้นส่วนต่างๆ รวมกันเข้าเป็นรูปร่าง เช่น ชิ้นส่วนประกอบกันเป็นเครื่องยนต์
ปน			สิ่งต่างลักษณะหรือต่างชนิดอยู่ด้วยกัน เช่น ข้าวเจ้าปนข้าวเหนียว
คละ			สิ่งชนิดเดียวกันแต่ลักษณะต่างกันอยู่ด้วยกัน เช่น ส้มผลเล็กคละกับผลใหญ่
ปะปน			สิ่งต่างลักษณะหรือต่างชนิดอยู่ด้วยกัน ยากจะแบ่งแยก เช่น ของดีกับของเสียปะปนกัน
ปนเป			สิ่งต่างลักษณะหรือต่างชนิดอยู่ด้วยกัน แยกไม่ได้ เช่น ของดีกับของเสียปนเปกัน
แกม			สิ่งหนึ่งปนกับสิ่งอื่นเล็กน้อย เช่น ด้ามแกมไหม
เจือ			ส่วนน้อยประสมกับส่วนมากและระคนปนเป็นเนื้อเดียว [มักใช้แก่ของเหลว] เช่น น้ำเย็นเจือน้ำร้อนกลายเป็นน้ำอุ่น
จาน			เจือด้วยน้ำ [ใช้เฉพาะ] เช่น ข้าวจานน้ำ
เขละ			ปนกันไม่น่าดู เช่น เสื้อกางเกงกองปนกันเขละ
ผักต้มขนมยำ (สำ)			ปนกันยุ่ง

ท ๒๑๗ สภาพที่มีสิ่งอื่นมาประสม
เจือปน			สภาพที่ส่วนน้อยประสมกับส่วนมากและระคนปนเป็นเนื้อเดียว [มักใช้แก่ของเหลว] เช่น น้ำในถังมียาฆ่าแมลงเจือปน
แปดปน		สิ่งไม่ดีแทรกอยู่หรือประสมอยู่ด้วย เช่น หากสิ่งไม่ดีมาแปดปนย่อมเสียด้วยกันทั้งหมด

ท ๒๑๘ สภาพที่พันกัน
ยุ่ง, ยุ่งเหยิง		สภาพที่สิ่งเป็นเส้นเป็นฝอยพันกันจนแยกไม่ออก เช่น ผมเผ้ายุ่งเหยิง
รุงรัง			สภาพที่สิ่งที่เป็นเส้นยาวๆ พันกันยุ่มย่าม หรือมีมากเกินไป ไม่เป็นระเบียบ เช่น ผมยาวรุงรัง, เสื้อจีบระบายรุงรัง
นุงนัง		เกี่ยวพันกันยุ่ง เช่น ด้ายยุ่งนุงนัง

ท ๒๑๙ สภาพที่สับกันและแทนกัน
สับ		เปลี่ยนกันและกัน เช่น กระเป๋าสับกัน
แทน		ทำหน้าที่หรือใช้ประโยชน์ในฐานะของอีกสิ่งหนึ่ง เช่น เอาเกลือแทนน้ำปลา
ทดแทน		แทนสิ่งที่เสียไป เช่น ปลูกพืชทดแทน

ท ๒๒๐ สภาพที่อยู่ห่างหรือชิดกัน
ห่าง		สภาพที่ระยะระหว่างสิ่งหนึ่งกับอีกสิ่งหนึ่งมีมาก
ไกล; ทุร, ทุรัศ (กวี)		ห่างจากสิ่งหนึ่งมาก เช่น ไกลร้อยโยชน์พันโยชน์
ไกลลิบ, ไกลสุดกู่; ไกลโพ้น (เขียน)		ไกลมาก เช่น บ้านเขาอยู่ไกลโพ้น 
ไกลลิบๆ		ไกลสุดสายตา แต่ก็ยังมองเห็นได้ เช่น บ้านเขาอยู่ไกลลิบๆ ตรงสุดคุ้งน้ำ
ไกลลิบลับ		ไกลมากพ้นสายตาไป มองไม่เห็นว่าอยู่ที่ไหน เช่น บ้านเขาอยาไกลลิบลับ กว่าจะถึงก็อีกนาน
ไกลสุดลูกหูลูกตา		ไกลออกไปสุดสายตา เช่น ทิวไม้สลับสล้างทอดไปไกลสุดลูกหูลูกตา
ไกล้; แกล่ (กวี)		ไม่ห่างจากสิ่งหนึ่งมาก เช่น ใกล้แค่เอื้อม
ติด		ไม่มีช่องว่างในระหว่าง เช่น พักห้องติดกัน
ใกล้ชิด, ชิด		จวนติด เช่น วางเก้าอี้ชิดผนัง
แนบ			ชิดกันโดยตลอด เช่น เอาหน้าแนบหมอน
ประกบ			แนบชิดกันเป็นคู่ เช่น ไม้ไผ่ ๒ ซีกประกบกัน
เบียด			ชิดกันในที่จำกัด เช่น ต้นไม้ขึ้นเบียดกัน
ขบ			เบียดติดอยู่ [ใช้แก่ของบางสิ่ง] เช่น บานประตูขบกัน, ซิปขบ, เล็บขบ

ท ๒๒๑ ระยะห่าง
เส้นยาแดงผ่าแปด (สำ)		ระยะใกล้มาก
เผาขน (สำ)			ระยะประชิด เช่น ยิงเผาขน

ท ๒๒๒ สภาพที่ปิดบังสิ่งอื่น
ปิด			ทำให้ไม่มีช่องผ่านไม่ได้และมองไม่เห็นสิ่งที่อยู่เบื้องหลัง เช่น ประตูปิด
บัง			ทำให้มองไม่เห็นสิ่งที่อยู่เบื้องหลังทั้งหมดหรือบางส่วน เช่น เมฆบังดวงจันทร์
บดบัง (เขียน)		ทำให้มองไม่เห็นสิ่งที่อยู่เบื้องหลัง เช่น กำแพงสูงบดบังภาพภายในไว้สิ้น
คลุม			แผ่ปิดโดยรอบ เช่น มีหลังคาคลุม
ปรก			คลุมลงมา เช่น ผมปรกหน้า
ปก			แผ่ออกคลุมลงมา เช่น ตะไคร้ใบปกดิน
ปกคลุม		คลุมไว้ทำให้ไม่เห็น เช่น มีหมอกควันปกคลุมอยู่หนาทึบ
ครอบ			ปิดคลุมลงมาโดยมีช่องว่างภายใน เช่น กบใต้กะลาครอบ
กรอม			ปกหรือคลุมลงมาจนระ เช่น นุ่งผ้ากรอมส้น

ท ๒๒๓ สภาพที่ไม่ได้ปิดบัง
เปิด			ทำให้มีช่องผ่านได้และมองเห็นสิ่งที่อยู่เบื้องหลัง เช่น ประตูเปิด
เผย			ค่อยๆ เปิดออก
แง้ม			เปิดออกเล็กน้อย เช่น ประตูเปิดแง้ม

ท ๒๒๔ สภาพที่โผล่จากสิ่งที่ปิดบัง		
โผล่  			ยื่นออกมาจากสิ่งที่ปิดบัง เช่น กระดูกโผล่
แลบ			โผล่เล็กน้อย เช่น กระโปรงชั้นในแลบ, ไฟแลบจากปากกระบอกปืน
แพลม			แลบ [ใช้แก่วัตถุ] เช่น เห็นธนบัตรแพลมออกมา

ท ๒๓๐ - ท ๒๔๕ ลักษณะที่เกี่ยวข้องกับสิ่งอื่น
ท๒๓๐ ลักษณะที่เป็นของจริงหรือทำเทียมสิ่งอื่น
จริง			มีอยู่จริง ไม่ได้ทำขึ้น เช่น ดอกไม้จริง
แท้			เป็นอย่างที่เห็นจริงๆ ไม่ได้ปลอมปน เช่น ทองแท้, น้ำส้มคั้นแท้
ปลอม			เลียนให้เห็นเป็นของจริง เช่น ธนบัตรปลอม, ผมปลอม
เทียม			ไม่แท้ เช่น มิตรเทียม; ทำขึ้นเพื่อใช้แทนของจริง เช่น ไตเทียม, ขาเทียม
เก๊			ทำเทียมให้เข้าใจผิดคิดว่าเป็นของมีค่า เช่น ธนบัตรเก๊, ทองเก๊
กำมะลอ		ทำเทียมหรือเป็นของเล็กน้อยที่ทำหยาบๆ ไม่ทนทาน
จอมปลอม		ลวงให้เชื่อว่าเป็นของจริง เช่น ความสุขจอมปลอม

ท ๒๓๑ ลักษณะที่เทียบกับกฎเกณฑ์
ถูก			ตรงกับความจริงหรือที่กำหนดนิยมไว้
ผิด			ไม่ตรงกับความจริงหรือที่กำหนดนิยมไว้
เถื่อน			ผิดกฎหมาย เช่น เหล้าเถื่อน, ฝิ่นเถื่อน, หมอเถื่อน
ใต้ดิน (สำ)		ไม่เปิดเผยและผิดกฎหมาย เช่น หวยใต้ดิน, กองทัพใต้ดิน
นอกกฎหมาย		ผิดกฎหมายซึ่งทำให้ไม่มีสิทธิ เช่น ลูกนอกกฎหมาย
เข้าแบบ, เข้าแบบเข้าแผน, เข้าหลัก, เข้าหลักเข้าเกณฑ์		ถูกต้องตามแบบแผน

ท ๒๓๒ ลักษณะที่เทียบกับสิ่งทั่วไป
ดาดๆ, ธรรมดา, พื้นๆ, สามัญ			ไม่มีลักษณะที่ต่างกับสิ่งอื่นทั่วไป เช่น สำนวนดาดๆ, อาหารพื้นๆ
ทั่วไป			ไม่จำกัดเฉพาะ เช่น กฎทั่วไป
ปกติ, ปรกติ			ไม่แปลกจากลักษณะหรือคุณสมบัติที่สิ่งนั้นๆ พึงมี
พิเศษ			เกินปรกติ เช่น อาหารพิเศษ
วิสามัญ		ไม่ธรรมดา เช่น สมาชิกวิสามัญคือ สามีหรือภรรยาของสมาชิกสามัญ
แปลก			ต่างไปจากปรกติหรือสิ่งอื่นในประเภทเดียวกัน เช่น วันนี้ดูหน้าแปลก, สีแปลก
ประหลาด		แปลกอย่างไม่น่าเป็นไปได้ เช่น ของประหลาด
ชอบกล		แปลกและไม่เข้าที เช่น เสื้อสีชอบกล
พิลึก			แปลกและผู้พูดไม่ชอบ เช่น รองเท้าแบบพิลึก
พิลึกกึกกือ, พิลึกพิลั่น			แปลกมากอย่างไม่น่าเป็นไปได้ เช่น เรื่องพิลึกกึกกือ, รองเท้าแบบพิลึกพิลั่น
พิสดาร			แปลกในทางที่ไม่ควร เช่น เสื้อลวดลายพิสดาร
วิตถาร			แปลกในทางที่ไม่ดีจนเกินที่จะยอมรับได้ เช่น ความคิดวิตถาร
อัศจรรย์		แปลก [ใช้เฉพาะ] เช่น ลูกเห็บตกฤดูนี้ต้องถือเป็นเรื่องอัศจรรย์
มหัศจรรย์		ดีเยี่ยมจนน่าพิศวง เช่น สิ่งมหัศจรรย์ของโลก
แผลง, แผลงๆ		ทำให้แปลกออกไป เช่น ความคิดแผลงๆ

ท ๒๓๓ - ท ๒๓๔ ลักษณะที่เทียบกับอีกสิ่งหนึ่ง
ท ๒๓๓ ลักษณะที่เหมือนและต่าง
เหมือน			มีลักษณะไม่ต่างกัน เช่น หน้าเหมือนพ่อเปี๊ยบ
คล้าย; ละม้าย (เขียน)			มีลักษณะทำนองเดียวกัน เช่น เสื้อคล้ายกัน, เสียงละม้ายเสียงที่เคยสดับ
คล้ายคลึง		คล้าย [ไม่มีกรรม] เช่น สีคล้ายคลึงกัน
ถอดแบบ, ถ่ายแบบ			เหมือนต้นแบบ เช่น หน้าตาถอดแบบมาจากพ่อ
ต่าง, แตกต่าง, ผิด; แผก, ผิดแผก (เขียน)		ไม่เหมือน เช่น โต๊ะต่างกับโตก, รูปทรงต้นไม้แผกจากที่เคยเห็น
เพี้ยน			ผิดแปลกไปเล็กน้อย เช่น เสียงเพี้ยน
ผิดเพี้ยน		ผิดและเพี้ยน เช่น แหวน ๒ วงนี้เหมือนกันไม่ผิดเพี้ยน

ท ๒๓๔ ลักษณะที่เท่าและไม่เท่า
เท่า			มีความสูง ขนาด ความยาว ปริมาณเหมือนกัน เช่น ชาม ๒ ใบนี้ขนาดเท่ากัน, ขนาดตัวเท่ากัน
แค่, เพียง, เสมอ		มีระดับเดียวกัน เช่น น้ำสูงแค่เข่า, น้ำสูงเพียงเอว
สมดุล, ได้ดุล			สภาพที่ฝ่ายตรงข้ามเสมอกัน เช่น รายรับไม่สมดุลกับรายจ่าย
คาน, ถ่วงดุล		ถ่วงน้ำหนักกัน เช่น อำนาจคานกันอยู่
เหลื่อมล้ำ		ไม่เสมอกัน เช่น ฐานะเหลื่อมล้ำ
ลักลั่น			ไม่เสมอกันโดยตลอด เช่น จัดหนังสือไว้เป็นระเบียบไม่ลักลั่น

ท ๒๓๕ ลักษณะที่เข้ากับอีกสิ่งหนึ่งได้และไม่ได้
กลมกลืน		เข้ากันได้ เช่น ใส่เสื้อสีกลมกลืนกับความมืด
สอดคล้อง		เข้ากันได้ [ใช้แก่ความเห็นเป็นต้น] 
ตัด		ไม่เข้ากัน [มักใช้แก่สี] เช่น สีตัดกัน
ขัด, ขัดแย้ง		ไม่เข้ากัน [ใช้แก่ความเห็นเป็นต้น]

ท ๒๓๖ ลักษณะที่เหมาะกับอีกสิ่งหนึ่ง
เหมาะ			ดีสำหรับบุคคล สิ่ง สถานที่หรือโอกาสหนึ่ง เช่น เสื้อตัวนี้ไม่เหมาะกับคุณ
เหมาะเจาะ; เหมาะเหม็ง (ปาก)		เหมาะแก่กัน เช่น เข้ากันได้เหมาะเจาะ
พอเหมาะ		เหมาะแก่กรณี เช่น จานขนาดพอเหมาะ
เหมาะมือ		เหมาะที่จะใช้ถือ เช่น ท่อนไม้ขนาดเหมาะมือ
รับ		เหมาะ [ใช้เฉพาะ] เช่น แว่นตารับกับใบหน้า
สม		เหมาะกับสภาพหรือบุคคล เช่น เสื้อผ้าสมวัย, อยากจะคุยให้สมกับความคิดถึง, เจ้าบ่าวเจ้าสาวสมกันดี
สาสม			ดูความหมายใน จ ๘๓
คุ้ม			สม [มักใช้ในกรณีที่ต้องเสียสิ่งหนึ่งไปเพื่อให้ได้อีกสิ่งหนึ่งมา] เช่น หนังสือเล่มนี้ไม่คุ้มค่าเงิน

ท ๒๓๗ ลักษณะที่ใช้สำหรับสิ่งหนึ่งโดยเฉพาะ
คู่มือ			ที่ใช้ประจำตัว เช่น อาวุธคู่มือ
คู่บ้านคู่เมือง		ที่เป็นของประจำบ้านเมืองถือว่ามีค่ามาก เช่น พระพุทธรูปคู่บ้านคู่เมือง

ท ๒๓๘ ลักษณะที่เป็นไปตามสิ่งอื่น
เป็นเงาตามตัว (สำ)		เป็นไปตามอีกสิ่งหนึ่ง เช่น น้ำมันขึ้นราคา สินค้าอื่นๆ ก็ขึ้นราคาเป็นเงาตามตัว
เป็นงูกินหาง (สำ)		เกี่ยวโยงกันไปเป็นทอดๆ

ท ๒๓๔ ลักษณะที่มีสิ่งอื่นติด
เปรอะ			มีบางสิ่งติดกระจายไปไม่น่าดู เช่น ผ้ามีลวดลายเปรอะ, กินหมากปากเปรอะ, ติดแผ่นโฆษณาเปรอะไปหมด
เปื้อน			ติดสิ่งที่ทำให้สกปรกหรือน่ารังเกียจ เช่น กระโปรงเปื้อน
เลอะ			มีของเหลวหรือค่อนข้างเหลวในที่ที่ไม่ควรมี เช่น ละเลงสีเลอะไปหมด, โคลนกระเด็นเลอะกระโปรง, น้ำไหลเลอะ
เลอะเทอะ		เลอะ [ไม่มีกรรม] เช่น น้ำไหลเลอะเทอะ
เหอะ(ปาก)		เปรอะ [ใช้เฉพาะ] เช่น สิวขึ้นเหอะ
เขรอะ, เขลอะ		มีสิ่งหนึ่งหรือหลายสิ่งติดซ้อนกันหลายชั้น เช่น ปากชามมีคราบเขลอะ
เกรอะกรัง		ติดอยู่นานจนแห้งติดแน่น เช่น มีขี้มูกเกรอะกรัง, มีเลือดติดเกรอะกรัง
สกปรก; มล (กวี)		เปรอะหรือเปื้อนฝุ่นเป็นต้น
โสโครก		สกปรกน่ารังเกียจ
โสมม			สกปรกน่าขยะแขยง เช่น จิตใจโสมม
มอมแมม		เปื้อนเปรอะดูสกปรก เช่น หน้าตามอมแมม
ขะมุกขะมอม			เปรื้อนเปรอะไปทั่ว

ท ๒๔๐ ลักษณะที่ไม่มีสิ่งอื่นปน
สะอาด; วิมล, วิรัช (กวี)		ไม่มีสิ่งเปรอะเปื้อน เช่น น้ำสะอาด, กวาดห้องให้สะอาด
สะอาดสะอ้าน			ดูสะอาด เช่น หน้าตาสะอาดสะอ้าน, เสื้อผ้าสะอาดสะอ้าน
บริสุทธิ์;วิสุทธิ (กวี)		ไม่มีสิ่งเจือปน เช่น ทองบริสุทธิ์; ไม่มีมลทิน เช่น ผู้บริสุทธิ์, สาวบริสุทธิ์
ล้วน			มีสิ่งเดียว ไม่มีสิ่งเจือปน เช่น หญิงล้วน

ท ๒๔๑ ลักษณะที่ไม่มีสิ่งอื่นกั้น
โล่ง		ไม่มีอะไรกั้นหรือบัง เช่น ห้องโล่ง, จมูกโล่ง
โล่งโถง		โล่งเกินไป เช่น ห้องโล่งโถง

ท ๒๔๒ ลักษณะที่สามารถบรรจุสิ่งอื่น
จุ		ความสามารถที่จะเอาสิ่งอื่นไว้ภายใน เช่น กระเป๋าใหญ่ แต่ไม่จุ

ท ๒๔๓ ลักษณะการบรรจุ
เต็ม, พร่อง		ดูความหมายใน ท ๑๒๘ 
กบ		เต็มแน่น เช่น เลือดกบปาก, ขี้ไคลกบบ้องหู, มะพร้าวมีลูกกบคอ
เปี่ยม		เต็มถึงขอบ เช่น น้ำเปี่ยมฝั่ง
รก		มีสิ่งต่างๆ เป็นต้นว่าพืชอยู่มากและไม่เป็นระเบียบ เช่น ป่ารก, ห้องรก
รุกรุย		รกและกระจุยกระจาย เช่น บ้านช่องรุกรุย

ท ๒๔๔ ลักษณะที่ใหญ่กว่าสิ่งที่อยู่ภายในมากหรือน้อย
หลวม		ขนาดใหญ่กว่าสิ่งที่อยู่ภายในมาก เช่น เสื้อหลวมโคร่งคร่าง, กางเกงหลวมโพรก
คับ		ขนาดเท่าหรือเกือบเท่ากับสิ่งที่อยู่ภายใน เช่น กางเกงคับติ้ว, รองเท้าค่อนข้างคับ
ฟิต (ปาก)		คับ [มักใช้แก่เสื้อผ้า] เช่น กางเกงฟิตเปรี๊ยะ
คับแคบ		แคบทำให้จุได้น้อย [มักใช้แก่สถานที่] เช่น บ้านช่องคับแคบ
ครือๆ		ขนาดใกล้เคียงกับสิ่งที่อยู่ภายในไม่คับไม่หลวม

ท ๒๔๕ ลักษณะที่สามารถหรือไม่สามารถบาดสิ่งอื่น
คม		บาดได้ เช่น มีดคม
ทื่อ		ไม่คม เช่น มีดทื่อ

ท ๒๔๖ ลักษณะที่เทียบกับผิวพื้น
สูง		ส่วนบนอยู่เหนือระดับพื้นมาก เช่น สูงชะลูด, สูงตระหง่าน, สูงตะเหลนเป๋น, สูงโปร่ง, สูงเพรียว, สูงโย่ง; อยู่เหนือระดับพื้นมาก เช่น บินสูง
เตี้ย		ส่วนบนอยู่เหนือระดับพื้นไม่มาก เช่น เตี้ยม่อต้อ, เตี้ยตะแหมะแขะ
ต่ำ		อยู่เหนือระดับพื้นไม่มากหรือไม่ถึงระดับพื้น เช่น กิ่งต่ำ, ลอยต่ำ, ที่ต่ำ
ลึก		ส่วนล่างอยู่ต่ำจากระดับพื้นมาก เช่น บ่อลึก; ต่ำจากระดับพื้นมาก เช่น ขุดลงไปลึก
ตื้น		ส่วนล่างอยู่ต่ำจากระดับพื้นไม่มาก เช่น บ่อตื้น; ต่ำจากระดับพื้นมาก เช่น ขุดลงไปลึก
ลึกล้ำ		ลึกมาก เช่น มหาสมุทรสุดลึกล้ำ

ท ๒๕๐ - ท ๒๕๓ ลักษณะที่เกี่ยวกับน้ำ ไฟ และอากาศ
ท ๒๕๐ ลักษณะที่มีน้ำ
แห้ง		ไม่มีน้ำหรือของเหลวอื่น เช่น ผ้าแห้ง, พื้นดินแห้งผาก, ลำธารแห้งขอด
เปียก		มีน้ำหรือของเหลวอื่นอยู่
ชื้น		มีไอน้ำซึมซาบอยู่
หมาด		ยังมีน้ำหรือของเหลวอื่นอยู่เล็กน้อย
ชุ่ม		มีน้ำหรือของเหลวอื่นซึมอยู่ทั่ว
โชก		มีน้ำหรือของเหลวอื่นมากจนไหลอาบไปทั่ว
แฉะ		มีน้ำหรือของเหลวอื่นอยู่ทั่ว [ใช้แก่พื้น ตา และข้าว เป็นต้น] เช่น ถนนแฉะ, ข้าวแฉะ
อุ้มน้ำ		มีน้ำซึมซาบอยู่ภายใน

ท ๒๕๑ ลักษณะที่ถูกไฟหรือความร้อน
ไหม้		ถูกความร้อนจนเกรียมหรือเป็นถ่าน เช่น ข้าวไหม้, เสื้อไหม้
แก่ไฟ		ถูกไฟมากเกินไป [มักใช้แก่อาหาร] เช่น ปลาทอดเหลืองจัดแก่ไฟไปหน่อย
เกรียม		ถูกความร้อนจนเปลี่ยนสีเป็นสีน้ำตาลเป็นต้น เช่น ปิ้งขนมปังจนเกรียม, หน้าเกรียมแดด
สุก		ได้รับความร้อนจนกินได้
ดิบ		ได้รับความร้อนยังไม่พอ กินไม่ได้
สุกๆ ดิบๆ		ได้รับความร้อนไม่ทั่วถึงครึ่งสุกครึ่งดิบ

ท ๒๕๒ ลักษณะที่ติดไฟหรือไม่
ไวไฟ		ติดไฟง่าย
ด้าน		จุดไม่ติดหรือไม่ระเบิด เช่น ประทัดด้าน

ท ๒๕๓ ลักษณะที่อากาศถ่ายเทและไม่ถ่ายเท
อับ, อับลม		อากาศไม่ถ่ายเท เช่น ห้องนี้อับลม
อับชื้น		อับและชื้น [ใช้แก่สถานที่] เช่น ในโบสถ์อับชื้น
อุดอู้		อากาศไม่ถ่ายเท ทำให้อึดอัด [ใช้แก่สถานที่] เช่น ห้องเล็กอุดอู้
ทึบ		แสงหรืออากาศผ่านได้ยาก เช่น ตู้ทึบ, ป่าทึบ, ห้องทึบ
โปร่ง		แสงหรืออากาศผ่านได้สะดวก

ท๒๕๔ ลักษณะที่เกี่ยวกับอุณหภูมิ
ร้อน, เย็น, อุ่น		ดูความหมายใน น ๑๓๐ 
รุมๆ		มีความร้อนกรุ่นอยู่ ไม่ร้อนจัด เช่น เคี่ยวบนไฟรุมๆ

ท ๒๖๐ - ท ๒๗๖ อาการของสิ่งต่างๆ
ท ๒๖๐ การเคลื่อนไหว
ไหว		บางส่วนเคลื่อนไปจากที่เดิมเล็กน้อย เช่น ลมพัดใบไม้ไหว
เคลื่อนไหว		เคลื่อนไปมาไม่พ้นที่เดิม
กระดิก		ไหวระยะสั้นและเร็ว เช่น มือกระดิกได้แล้ว
สั่น		ไหวถี่ๆ เช่น ร่างสั่นสะท้าน
สะเทือน; กำธร (กวี)		สั่นเป็นจังหวะเพราะถูกกระทบ เช่น บ้านสะเทือนไปทั้งหลัง
แกว่ง		เคลื่อนไปหรือเคลื่อนไปมาโดยที่ส่วนบนติดอยู่กับสิ่งอื่น เช่น กิ่งไม้แห้งแกว่งไปมา
แกว่งไกว		แกว่งไปมา เช่น ลมกรรโชกกิ่งไม้แห้งแกว่งไกว
เอน		เอียงไป เช่น เรือโคลง, ว่าวโคลง
โคลง		เอียงไปเอียงมา เช่น เรือโคลง, ว่าวโคลง
คลอน		เคลื่อนไปมาได้ในที่บังคับ
โยก		เคลื่อนส่วนบนไปมา เช่น เสาโยก
หวั่นไหว; กัมบน, กำบน (กวี)		สั่นสะเทือน เช่น โลกธาตุหวั่นไหว
บีบตัว		ด้านตรงข้ามเคลื่อนเข้าหากันทำให้เล็กลง เช่น มดลูกบีบตัว
หดตัว		บีบตัวเข้าเล็กน้อย เช่น ไม้กระดานหดตัว
คลายตัว		คลายจากการบีบตัว
ลู่, เอนลู่		เอนอ่อนไปตามแรงลมเป็นต้น เช่น ต้นข้าวเอนลู่
กัมปนาการ (กวี)		อาการคืออาการหวั่นไหว

ท ๒๖๑ การเคลื่อนขึ้นลง
ยวบ		ไหวขึ้นลงเพราะน้ำหนัก เช่น นอกชานยวบ
กระเพื่อม		ไหวขึ้นๆ ลงๆ [มักใช้แก่สิ่งที่เหลวหรือนุ่ม] เช่น น้ำกระเพื่อม, อกกระเพื่อม
พะเยิบพะยาบ		ไหวขึ้นๆ ลงๆ [มักใช้แก่สิ่งแบนๆ] เช่น แผ่นป้ายพะเยิบ พะยาบ

ท ๒๖๒ การเคลื่อนเป็นวง
หมุน		หันเวียนไปโดยรอบ เช่น กงจักรหมุนติ้ว, เครื่องบินหมุนคว้าง
วน		เคลื่อนไปเป็นวง เช่น น้ำวน
เวียน		ไปโดยรอบอีกสิ่งหนึ่ง เช่น เวียนรอบพระเจดีย์
วนเวียน		วนไปมาไม่ออกห่างจากจุดเดิม เช่น นางนกบินวนเวียนอยู่ใกล้ๆ ไข่
นอนวัน		หมุนเร็วเรียบ จนดูนิ่ง [ใช้แก่ลูกข่าง]
ผัดผัน		หมุนไปมา [ใช้แก่กงจักรเป็นต้น]

ท ๒๖๓ การเคลื่อนไป
เคลื่อน		ออกจากที่ เช่น รถเคลื่อนไปช้าๆ,  กระดูกเคลื่อน
เคลื่อนที่		ออกพ้นจากที่
ขยับ		บางส่วนหรือทั้งหมดเคลื่อนที่เล็กน้อย เช่น แขนขาขยับได้
เขยื้อน		เคลื่อนที่เล็กน้อย [ใช้แก่ของหนัก] เช่น หินไม่เขยื้อน 
กลิ้ง		พลิกเคลื่อนไปตามพื้น [มักใช้แก่ของกลมหรือทรงกระบอก] เช่น ลูกบอลกลิ้งไปไกล
พุ่ง		เคลื่อนออกไปโดยแรงและเร็ว เช่น น้ำพุ่งจากรูรั่ว
แฉลบ		เคลื่อนเฉไปไม่ตรงแนวทาง เช่น รถแฉลบ, ลูกปืนแฉลบ
เบน, เห		เคลื่อนออกจากแนวเดิมไปเล็กน้อย เช่น รถเหไป
ตรง		พุ่งไปในทิศทางหนึ่งที่ไม่คดโค้ง เช่น ลูกกระสุนตรงเข้าสู่เป้าหมาย
ซ่าน		แล่นกระจายไป เช่น พิษยาซ่านไปทั่วร่าง, รอยเลือดซ่านขึ้นมารอบบริเวณมีด
กระเด็น		เคลื่อนไปเนื่องจากถูกกระทบโดยแรง เช่น ก้อนหินกระเด็น
สะท้อน		วกกลับ ย้อนกลับหลังจากการกระทบ [ใช้แก่เสียง แสง เป็นต้น] เช่น แสงสะท้อนมาเข้าตา
กลุ้ม		เคลื่อนไปมาอยู่ในกลุ่ม เช่น ควันกลุ้ม, วิ่งกันให้กลุ้ม

ท ๒๖๔ การเคลื่อนขึ้น
ตั้ง		เคลื่อนขึ้นจากลักษณะที่นอนหรือล้มอยู่ เช่น จับแจกันให้ตั้งขึ้น
เผยอ		เคลื่อนขึ้นเล็กน้อย เช่น ฝาหม้อเผยอ
กระดก			ปลายข้างหนึ่งยกสูงขึ้น
ดีดขึ้น, ดีดตัวขึ้น		เคลื่อนขึ้นโดยแรงและความแรงสัมพันธ์กับแรงกด
กระเด้ง, เด้ง		ดีดหรือดันขึ้นเมื่อถูกกดหรือบีบเป็นต้น เช่น ลูกบอลกระเด้งไปโดนกระจก
กระดอน		เคลื่อนขึ้นโดยแรงหลังจากการกระทบ เช่น ร่างกระดอนขึ้น
ทะยาน			เคลื่อนขึ้นโดยแรงและเร็ว เช่น เครื่องบินทะยานขึ้นสู่ท้องฟ้า

ท ๒๖๕ ลักษณะที่เคลื่อนขึ้น
โด่ง		พุ่งขึ้นสูง เช่น พลุขึ้นโด่ง

ท ๒๖๖ การเคลื่อนลง
ล้ม		ตั้งอยู่ไม่ได้ เช่น เก้าอี้ล้ม
ล้มระเนน		ล้มเอนทับกัน เช่น ต้นข้าวล้มระเนน
ล้มระเนระนาด		ล้มทับกันเกลื่อนกลาด เช่น เก้าอี้ล้มระเนระนาด, ข้าศึกถูกยิงล้มระเนระนาด
ตก		เคลื่อนลง เช่น ตกลงไปในหลุม
ร่วง		หลุดออกและตกลง เช่น ผมร่วง,  ใบไม้ร่วง
หล่น		ตก [มักเน้นว่าตกจากที่ใดที่หนึ่ง] เช่น หนังสือหล่นจากมือ
จม		ดูความหมายใน ท ๑๓๑
หลุบ		ตกลงเล็กน้อย เช่น หมวกหลุบลงมา
โหม่ง (ปาก)		ตกกระแทกพื้น เช่น เครื่องบินโหม่งโลก
นอนก้น		อาการที่ผงหรือตะกอนเป็นต้นในของเหลวตกลงไปอยู่ก้นภาชนะที่มีน้ำ เช่น ดินทรายตกตะกอนนอนก้น
ดิ่งตัว, ดิ่งลง		ตกลงมากและเร็ว
โค่น		ล้ม [ใช้แก่สิ่งที่สูง] เช่น ต้นไม้โค่น, เสาไฟฟ้าโค่น

ท ๒๖๗ การเคลื่อนเข้าใกล้
เฉียด		เข้าใกล้มากแล้วผ่านไป เช่น เดินเฉียดไป
เฉี่ยว		เข้าใกล้มากแล้วผ่านไปโดยเร็ว เช่น ลูกปืนเฉี่ยวใบหู
เรียด		เฉียดส่วนบน เช่น ทอยกระเบื้องเรียดพื้น
เคลีย		เข้าชิดจนสัมผัสเบาๆ เช่น ผมยาวเคลียไหล่
ระ		เข้าชิดและเคลื่อนไปโดยสัมผัสส่วนผิวบางส่วน เช่น กิ่งไม้ระหลังคา

ท ๒๖๘ การเคลื่อนออก
หก		ออกจากสิ่งที่บรรจุ เช่น ข้าวหกกระจาย,  น้ำหกเพรื่อ
หกโล่ (ปาก)		หกกลิ้ง
ล้น		พ้นระดับสิ่งที่บรรจุจะรับไว้ได้และเคลื่อนออกมา เช่น น้ำล้นถ้วย
ท้น		ล้น [ใช้แก่น้ำในลำน้ำหรือเนื้อที่ถูกรัดรึง] เช่น น้ำท้นฝั่ง, สวมเสื้อคับจนเนื้อท้น

ท ๒๖๙ การเคลื่อนที่ในน้ำและในอากาศ
ลอย		ดูความหมายใน ท ๑๓๑
ล่องลอย, ลอยล่อง, ลอยละล่อง		เคลื่อนไปในน้ำหรือในอากาศช้าๆ เช่น เรือน้อยลอยล่องไปตามน้ำ, ปุยเมฆล่องลอยไป

ท ๒๗๐ การเคลื่อนที่ในอากาศ
เลื่อนลอย		เคลื่อนไปในอากาศช้าๆ เช่น บุษบกเลื่อนลอยไปในนภากาศ
ลอยลม		ลอยมากับลม [มักใช้แก่เสียง] เช่น เสียงด่าลอยลมมา
ปลิว		ลอยตามลม เช่น ปลิวหวือ, ชายผ้าพันคอของเธอปลิวหว็อยๆ, กระดาษบนโต๊ะปลิวพะเยิบพะยาบ
ดั้นเมฆ		ฝ่าไปในเมฆ เช่น บุหลันดั้นเมฆ
ฟุ้ง		กระจายไปในอากาศ เช่น ฝุ่นฟุ้ง
ตลบ		ย้อนกลับไปกลับมา เช่น ฝุ่นตลบ, ควันตลบ

ท ๒๗๑ การไม่เคลื่อนที่
ติด		ไปต่อไม่ได้ เช่น รถติด
ขัด		ขวางติดอยู่ เช่น มีไม้ขัดอยู่ปากท่อ
ค้าง		เคลื่อนมาติดอยู่ เช่น กิ่งไม้ตกมาค้างที่สายไฟ
คา		ไม่ไปต่อ เช่น นั่งคาประตู
จุก		ค้างคาอยู่ที่ช่อง เช่น ลิ้นจุกปาก

ท ๒๗๒ สภาพที่เคลื่อนได้ไม่สะดวก
ขัดข้อง, ติดขัด		มีบางสิ่งขัดขวางทำให้ดำเนินต่อไปไม่สะดวก เช่น เครื่องยนต์ขัดข้อง, การดำเนินงานติดขัด
ฝืด		เคลื่อนได้ยากเพราะมีแรงต้าน เช่น ประตูฝืด

ท ๒๗๓ การสัมผัสกับสิ่งอื่น
ถูก; โดน (ไม่ทางการ); ต้อง (เขียน)		เข้าไปชิดจนสัมผัส เช่น ก้อนหินกระเด็นถูกรถ
ปะทะ			เคลื่อนไปถูกสิ่งที่ต้านไว้และไม่อาจเคลื่อนต่อไป เช่น เซไปปะทะผนัง, กิ่งไม้ปะทะกำแพง
กระทบ		ถูกสิ่งที่ต้านไว้ เช่น ร่างกระทบพื้น
กระแทก		กระทบโดยแรง เช่น ก้นกระแทกพื้น, คลื่นกระแทกเรือ
ชน		เคลื่อนไปถูกโดยแรง เช่น วิ่งชนเพื่อน, รถชนกัน
สะกิด		เคลื่อนไปถูกไม่แรงนัก เช่น ขับรถไปสะกิดรถเมล์
ทิ่ม		เคลื่อนไปกระทบโดยแรงและมักจะผ่านเข้าไป เช่น ไม้ทิ่มขา
ปัก		ทิ่มลงไปแล้วติดอยู่ เช่น ศรปักอก
เสียบ		ทิมเข้าไปแล้วติดอยู่ เช่น ไม้เสียบคอ
ฟาด		ปะทะโดยแรง เช่น ฟ้าฟาด, หกล้มศีรษะฟาดพื้น, ฟาดฝ่ามือบนร่างของลูกสาว
บาด		กรีดไปเป็นแผล เป็นรอย เช่น มีดบาด
ตำ		ทิ่มเข้าในเนื้อเป็นต้น เช่น หนามตำ
เกี่ยว		เกาะติด [ใช้แก่สิ่งที่เล็กแหลมหรือปลายงอ] เช่น หนามเกี่ยว

ท ๒๗๔ การสัมผัสขณะที่เคลื่อนไหว
ครูด		ขูดไปบนพื้นผิว เช่น เก้าอี้ครูดไปกับพื้น
ครู่, รู่		ครูดไปบนของแข็ง  เช่น เอาทองไปรู่กระเบื้อง
เสียดสี		ถูกอีกสิ่งหนึ่งโดยตลอดขณะที่เคลื่อนไป เช่น ยอดจากเสียดสีกันดังแกรกกราก

ท ๒๗๕ การทำให้สิ่งอื่นผ่านได้ยากหรือผ่านไม่ได้
กีด		ทำให้ผ่านไปไม่สะดวก
กั้น		ทำให้ผ่านไปไม่ได้ เช่น มีกำแพงกั้น, ทำทำนบกั้นน้ำ, แม่ยืนกั้น
กีดขวาง		เกะกะหรือขวางอยู่ ทำให้ผ่านไปไม่สะดวก เช่น กีดขวางการสัญจรไปมา
ขวาง			เข้าไปอยู่ในระหว่างทำให้ผ่านไปไม่สะดวก เช่น รถจอดขวางทาง, แม่เข้าขวางไม่ให้ตีน้อง

ท ๒๗๖ การติดไฟ
ไหม้		ติดไฟและลุกเป็นเปลวแล้วดำเกรียม เช่น กิ่งไม้ไหม้ไฟ
คุ		ไหม้ระอุอยู่ข้างใน เช่น กิ่งไม้คุติดไฟ
ปะทุ		แตกหรือผุดออกมาด้วยแรงดัน เช่น กิ่งไม้แห้งแตกปะทุ, ถ่านปะทุ, ภูเขาไฟปะทุ

