ญ ๑  ญ ๓๕๖
การสื่อสาร
ญ ๑  ญ ๙ การสื่อและเรื่องที่สื่อสาร
ญ ๑ สาร สื่อ และการสื่อสาร
สาร		เนื้อหาที่ผู้หนึ่งส่งไปให้อีกผู้หนึ่งได้รับรู้
สื่อ		ติดต่อให้ถึงกัน เช่น สื่อสารกันไม่เข้าใจ
การสื่อสาร	การส่งเนื้อหาจากฝ่ายหนึ่งไปยังอีกฝ่ายหนึ่ง
สื่อมวลชน	สื่อกลางที่นำข่าวและความรู้ไปสู่มหาชน เช่น วิทยุ โทรทัศน์ หนังสือพิมพ์
สื่อสารมวลชน		สื่อมวลชน: การติดต่อสื่อสารสู่มหาชนโดยอาศัยสื่อกลางต่างๆ เช่น วิทยุโทรทัศน์ หนังสือพิมพ์

ญ ๒ การสื่อสารทางไกล
ไปรษณีย์	การส่งจดหมายและสิ่งของโดยมีองค์การที่ตั้งขึ้นเป็นผู้รับผิดชอบในการรับส่ง
โทรคมนาคม	การรับส่งรหัสสัญญาณและเสียงพูดอื่นๆ ทางวิทยุ โทรเลข และโทรศัพท์
วิทยุ		การถ่ายทอดเสียงจากเครื่องส่งไปยังเครื่องรับ โดยวิธีเปลี่ยนคลื่นเสียงให้เป็นคลื่นแม่เหล็กไฟฟ้าออกสู่อากาศ
โทรเลข : มีพระราชโทรเลข(ราชา : กษัตริย์และเจ้านายชั้นสูง):มีพระโทรเลข (เจ้านาย) :
ตีสาย (ปาก)		การส่งรหัสสัญญาณจากที่หนึ่งไปยังอีกที่หนึ่งโดยอาศัยสายตัวนำที่โยงติดต่อถึงกันและอาศัยอำนาจแม่เหล็กไฟฟ้าเป็นสำคัญ
โทรพิมพ์	การส่งสัญญาณโทรเลขโดยพิมพ์เป็นตัวอักษรแล้วส่งเป็นสัญญาณโทรเลขผ่านวงจรโทรเลขที่ต่ออยู่กับเครื่องโทรพิมพ์นั้น
โทรศัพท์	การพูดติดต่อกันได้ในระยะไกลโดยเสียงแล่นไปตามสายด้วยอำนาจแม่เหล็กไฟฟ้า
โทรภาพ	การถอดแบบเอกสารหรือรูปภาพโดยทางคลื่นวิทยุ

ญ ๓ เรื่องที่สื่อสาร
ข่าว		คำบอกเล่าเรื่องราวซึ่งโดยปรกติมักเป็นเรื่องเกิดใหม่หรือเป็นที่สนใจ
ข่าวสด		ข่าวที่เสนอเรื่องราวที่เพิ่งเกิดขึ้น
ข่าวล่า		ข่าวที่ได้มาใหม่
ข่าวพาดหัว	ข่าวสำคัญที่นำมาพิมพ์เป็นหัวเรื่องในหน้าแรกของหนังสือพิมพ์รายวันด้วยอักษร
ขนาดใหญ่เพื่อให้เกิดความสนใจ
ข่าวด่วน	ข่าวที่สื่อสารหรือเผยแพร่ไปรวดเร็ว
ข่าวลือ		ข่าวที่พูดกันไปโดยไม่มีหลักฐาน
ข่าวโคมลอย	ข่าวที่ไม่มูลความจริง
ข่าวยกเมฆ	ข่าวที่ผู้เสนอข่าวแต่งขึ้นเอง
ข่าวกรอง	ข่าวที่ได้ตรวจสอบหลักฐานแล้วว่าเชื่อถือได้
ข่าวสาร		ข้อความที่ส่งมาให้รู้เรื่องกัน เช่น แจ้งข่าวสารทางไปรษณีย์
ข่าวคราว	คำบอกเล่าเรื่องทุกข์สุข เช่น ไม่ได้ข่าวคราวเขาเลย
สารนิเทศ, สารนิเทศ	ข่าวสารที่ใช้ภายในหน่วยงาน : การแสดงข่าวสารหรือข้อมูลต่างๆ

ญ ๔ ลักษณะที่เรื่องปรากฏและกระจายไป
แพร่, แพร่กระจาย, แพร่หลาย	กระจายไปยังที่ต่างๆ เช่น ข่าวแพร่ไป, รู้จักกันแพร่หลาย
แพร่สะพัด		กระจายไปอย่างรวดเร็ว เช่น ข่าวแพร่สะพัดรู้กันทั่วเมือง
แดง (ปาก)		เป็นที่รู้กันขึ้น เช่น เรื่องทุจริตของเขาแดงขึ้น
ระบือ, ลือเลื่อง,เลื่องลือ		กล่าวถึงกันในที่ต่างๆ เช่น มีฝีมือลือเลื่องไปทั่วแผ่นดินไทย
ดัง, โด่งดัง: บันลือ(เขียน)		กล่าวถึงกันมาก เช่น ข่าวดังระเบิด, ชื่อเสียงโด่งดัง, ข่าวบันลือโลก
กระฉ่อน		รู้กันไปทั่ว เช่น ข่าวยาวิเศษลือกระฉ่อน
ขจร, ขจรขยาย		แพร่กระจายไป(มักใช้แก่เกียรติคุณ) เช่น เกียรติคุณฟุ้งเฟื่อง
เอิกเกริก		รู้กันไปทั่ว เช่น ขอร้องว่าอย่าให้เรื่องราวเอิกเกริก
ฉาวโฉ่, อื้อฉาว		รู้กันไปทั่ว (ใช่แก่เรื่องไม่ดี) เช่น มีข่าวอื้อฉาวว่าเขาคอรัปชั่น
ครึกโครม		เป็นเรื่องที่น่าตื่นเต้นที่รู้กันทั่ว เช่น การหายตัวของเขาเป็นข่าวครึกโครม
เกรียวกราว		เป็นเรื่องที่คนสนใจและกล่าวถึงกันมาก เช่น มีข่าวเกรียวกราวเรื่องการหย่าร้างของเขา

ญ ๑๐  ญ ๑๔๑ สัญลักษณ์ที่ใช้สื่อสาร
ญ ๑๐ ภาษา
ภาษา 		ระบบสัญลักษณ์ที่มนุษย์ใช้ในการติดต่อสื่อสาร เช่น นักภาษาศาสตร์สนใจศึกษาภาษา : ระบบสัญลักษณ์ที่บุคคลกลุ่มหนึ่งใช้ในการติดต่อสื่อสาร เช่น เขาพูดได้หลายภาษา
ภาษามาตรฐาน	ภาษาที่สอนในโรงเรียนและใช้ในการติดต่อทางราชการ
ภาษาถิ่น	ภาษาที่เปลี่ยนแปรไปตามถิ่นที่อยู่ของผู้พูด

ญ ๑๑ ระเบียบภาษา
ไวยากรณ์	ระเบียบแบบแผนของภาษา : ระเบียบส่วนหนึ่งของภาษาซึ่งว่าด้วยการจำแนกถ้อยคำความเกี่ยวข้องของคำและการจัดระเบียบของคำเข้าประโยค
หลักภาษา	ระเบียบแบบแผนของภาษา
อักขรวิธี	แบบแผนที่ว่าด้วยตัวหนังสือพร้อมทั้งวิธีเขียนอ่านและใช้ตัวหนังสือให้ถูกต้องตามความนิยม
วจีวิภาค		แบบแผนที่ว่าด้วยถ้อยคำซึ่งจำแนกเป็นชนิดต่างๆ
วากยสัมพันธ์	แบบแผนที่ว่าด้วยความเกี่ยวข้องของคำและการจัดระเบียบของคำเข้าเป็นประโยค
ฉันทลักษณ์	แบบแผนที่ว่าด้วยลักษณะของคำประพันธ์ชนิดต่างๆ

ญ ๑๒ การสร้างคำบาลีสันสกฤต
ธาตุ		รากศัพท์
ศัพท์		สิ่งที่สร้างขึ้นจากธาตุ เมื่อแจกวิภัตติเป็นบทแล้วจะใช้เข้าประโยคได้
บท		ศัพท์ที่แจกวิภัตติแล้ว ใช้เข้าประโยคได้
วิภัตติ		ส่วนที่ประกอบท้ายศัพท์เพื่อทำศัพท์ให้เป็นบท
ปัจจัย		ส่วนประกอบท้ายธาตุให้เป็นศัพท์ หรือประกอบท้ายศัพท์ให้มีความหมายต่างออกไป
กฤต		การสร้างธาตุให้เป็นศัพท์ด้วยการประกอบปัจจัยข้างท้ายธาตุ
อุปสรรค	ส่วนประกอบหน้าธาตุ ศัพท์หรือบท
สมาส		การนำศัพท์ตั้งแต่ ๒ ศัพท์ขึ้นไปมาต่อกันเป็นศัพท์เดียวตามหลักไวยากรณ์ของบาลีและสันสกฤต
สนธิ		การเชื่อมเสียงให้กลมกลืนกันตามหลักไวยากรณ์บาลีและสันสกฤต
ตัทธิต		วิธีย่อคำสมาสลงด้วยการใช้ปัจจัยประกอบท้ายศัพท์แทน เช่น มยุรลงปัจจัยในสมุหตัทธิตเป็น มายุร มีความหมายว่าฝูงนกยูงเช่นเดียวกับคำสมาสมยุรสมุโห

ญ ๑๓ เสียงในภาษา
พยัญชนะ	เสียงซึ่งเปล่งออกมาโดยทางเดินของลมถูกปิดกั้นสนิทชั่วระยะหนึ่ง ถูกปิดกั้นเป็นบางส่วน ถูกปิดกั้นเป็นระยะๆหรือถูกทำให้แคบ
สระ		เสียงซึ่งเปล่งออกมาโดยทางเดินของลมในช่องปากหรือช่องระหว่างเส้นเสียงไม่ถูกปิดกั้นหรือไม่ถูกทำให้แคบ
วรรณยุกต์	เสียงสูงต่ำซึ่งเปลี่ยนความหมายของคำ
ทำนองเสียง	เสียงสูงต่ำซึ่งไม่เปลี่ยนความหมายของคำ แต่เพิ่มเติมความหมายให้แก่ประโยค

ญ ๑๔ กลุ่มเสียงในภาษา
พยางค์		กลุ่มเสียงที่มีเสียงหนึ่งดังเด่นโดยทั่วไปพยางค์ในภาษาไทยประกอบด้วย
พยัญชนะ สระ และวรรณยุกต์
คำ		พยางค์ที่มีความหมาย
วลี		คำที่ติดต่อกันและมีความหมายเป็นเรื่องเดียวกันแต่ยังไม่ได้ความครบเป็นประโยคกลุ่มคำซึ่งเกิดขึ้นจาการนำคำมาขยายมาขยายคำหลัก : คำคำเดียวหรือคำคำเดียวกันส่วนขยายซึ่งทำหน้าที่เป็นส่วนของประโยค
ประโยค		ถ้อยคำที่มีเนื้อความครบบริบูรณ์ : ถ้อยคำที่สัมพันธ์กันแบบประธานและการแสดง

ญ ๑๕ พยางค์ชนิดต่างๆในไวยากรณ์
คำเป็น, พยางค์เป็น	พยางค์ที่มีสระเสียงยาวและไม่มีตัวสะกด หรือพยางค์ที่มีตัวสะกดในแม่กงกน  กม  เกย  เกอว   เช่น มา กัน ลุย
คำตาย, พยางค์ตาย	พยางค์ที่มีสระเสียงสั้นและไม่มีตัวสะกด หรือพยางค์ที่มีตัวสะกดในแม่กก  กด  กบ  เช่น ติ  ปด ลาภ

ญ ๑๖ คำชนิดต่างๆ ในไวยากรณ์
คำนาม		คำบอกชื่อ คน สัตว์ สิ่งของ เป็นต้น เช่น แมนสรวง สิงโต
คำลักษณนาม	คำแสดงลักษณะของสิ่งต่างๆ ใช่ร่วมกับคำบอกจำนวนเป็นต้น เช่น เด็ก ๒ คน
คำสรรพนาม	คำใช้แทนชื่อต่างๆ เช่น คุณ มัน
คำกิริยา		คำบอกอาการของ คน สัตว์ สิ่งของ เป็นต้น เช่น นอน  กิน
คำวิเศษณ์	คำประกอบคำอื่นให้มีความต่างออกไป เช่น นี้ หลาย
คำบุพบท	คำสำหรับนำนามหรือสรรพนาม ทำให้คำนามหรือสรรพนามติดต่อกันหรือติดต่อกับคำกริยา เช่น ของ บน
คำสันธาน	คำเชื่อมความให้ติดต่อกัน เช่น แต่ ถ้า
คำอุทาน	คำบอกเสียงต่างๆ เช่น โอ๊ย โธ่
คำยืม		คำที่ยืมมาจากภาษาอื่น มีภาษาบาลีสันสกฤตเป็นต้น เช่น กร เป็นคำยืม
คำแผลง		คำที่เปลี่ยนเสียงไปบ้างแต่คงความหมายไว้ มักใช้ในคำประพันธ์ เช่น นคเรศ เป็นคำแผลง
คำพ้อง, คำพ้องรูปพ้องเสียง	คำที่ออกเสียงเหมือนกันและเขียนเหมือนกัน แต่ความหมายต่างกัน เช่น ขัน ซึ่งหมายถึงภาชนะตักน้ำ และขันที่หมายถึงอาการร้องของไก่ เป็นคำพ้อง
คำพ้องความ, คำพ้องความหมาย, ไวพจน์		คำที่ออกเสียงต่างกันแต่มีความหมายเหมือน หรือใกล้เคียงกันมาก เช่น รอกับคอย
คำพ้องเสียง	คำที่ออกเสียงเหมือนกันแต่มีความหมายต่างกัน เช่น ขัน กับ ขรรค์
คำประสม, คำผสม	คำที่ประกอบด้วยคำที่มีความหมายต่างกันตั้งแต่ ๒ คำขึ้นไป เช่น หางเสือ
คำซ้อน		คำที่ประกอบด้วยคำที่มีความหมายเหมือน ใกล้เคียง หรือตรงข้ามกัน เช่น ทรัพย์สิน บ้านเรือน ชั่วดี
คำซ้ำ		คำที่ประกอบด้วยคำที่มีเสียงและความหมายเหมือนกัน เช่น ดีๆ

ญ ๑๗ คำเรียกคำที่ต่อท้ายคำอื่น
 สร้อย		คำเรียกคำที่ต่อท้ายชื่อหรือต่อท้ายคำอื่นเพื่อให้ไพเราะเป็นต้น

ญ ๒๐  ญ ๑๒๑ คำหรือกลุ่มคำที่มีหน้าที่และใช้ในกรณีต่างๆ
ญ ๒๐ คำนำหน้าชื่อบุคคล
นาย		ใช้หน้าชื่อชายที่มีอายุ ๑๕ ปีบริบูรณ์ขึ้นไป
นาง		ใช้หน้าชื่อหญิงที่แต่งงานแล้ว
นางสาว		ใช้หน้าชื่อหญิงที่มีอายุ ๑๕ ปีบริบูรณ์ขึ้นไปและยังไม่ได้แต่งงาน
เด็กชาย		ใช้หน้าชื่อเด็กผู้ชายที่มีอายุไม่ถึง ๑๕ ปีบริบูรณ์
เด็กหญิง	ใช้หน้าชื่อเด็กผู้หญิงที่มีอายุไม่ถึง ๑๕ ปีบริบูรณ์
ฯพณฯ		ใช้หน้าชื่อหรือตำแหน่งข้าราชการผู้ใหญ่ระดับรัฐมนตรีขึ้นไปและเอกอัครราชทูต
คุณหญิง		ใช้หน้าชื่อสตรีที่เป็นเอกภรรยาของพระยา : คำนำหน้าชื่อสตรีที่สมรสแล้ว และได้รับพระราชทานเครื่องราชอิสริยาภรณ์ตั้งแต่ชั้นจตุตถจุลจอมเกล้าถึงชั้นทุติยจุลจอมเกล้า : ใช้เรียกราชนิกุลหญิงชั้นหม่อมราชวงศ์ : ใช้เรียกสตรีที่เป็นคุณหญิง
คุณ		ใช้หน้าชื่อสตรีที่ยังไม่ได้สมรสและได้รับพระราชทานเครื่องราชอิสริยาภรณ์ตั้งแต่ชั้นทุติยจุลจอมเกล้าลงมา : ใช้หน้าชื่อบุคคลเพื่อแสดงความยกย่อง : คำนำหน้าชื่อสตรีที่ยังไม่ได้สมรสและมิได้เนื่องในพระราชวงศ์ แต่รับราชการเป็นนางกำนัลหรือพนักงาน
ท่านผู้หญิง	ใช้หน้าชื่อสตรีที่เป็นเอกภรรยาของเจ้าพระยาและได้ทรงพระกรุณาโปรดเกล้าฯ แต่งตั้งโดยพระราชทานเครื่องยศ : ใช้หน้าชื่อสตรีที่สมรสแล้วและได้รับพระราชทานเครื่องราชอิสริยาภรณ์ตั้งแต่ชั้นทุติยจุลจอมเกล้าวิเศษขึ้นไป : ใช้เรียกสตรีที่เป็นท่านผู้หญิง
หม่อม		ใช้หน้าชื่อหญิงสามัญที่เป็นภรรยาของเจ้าฟ้า พระองค์เจ้าและหม่อมเจ้า : ยศของหม่อมราชวงศ์ที่เลื่อนขึ้นเป็นหม่อมราชนิกุล
คุณนาย		ใช้หน้าชื่อหรือใช้เรียกสตรีที่ผู้พูดนับถือ: ใช้เรียกภรรยาข้าราชการชั้นสัญญาบัตรที่ยังมิได้เป็นคุณหญิงอย่างยกย่อง
มหา		ใช้หน้าชื่อฆราวาสที่เมื่อครั้งเป็นภิกษุสอบหลักสูตรบาลีได้ถึงขั้น ๓ ประโยคขึ้นไป
พระมหา	ใช้หน้าชื่อภิกษุที่สอบหลักสูตรบาลีได้ถึงขั้น ๓ ประโยคขึ้นไป
ครู		ใช้หน้าชื่อผู้สอนศิษย์
อาจารย์		ใช้หน้าชื่อผู้สอนวิชาความรู้

ญ ๒๑ คำนำหน้าชื่อเมือง
เมือง		ใช้หน้าชื่อเมืองทั่วๆ ไป เช่น เมืองโคราช
กรุง		ใช้หน้าชื่อเมืองหลวง เช่น กรุงปารีส : แต่ก่อนใช้นำหน้าชื่อประเทศก็ได้ เช่น 
กรุงสยาม
นคร		ใช้หน้าชื่อเมืองขนาดใหญ่ เช่น นครเซี่ยงไฮ้

ญ ๒๒ คำที่เรียกใช้บุคคล
คุณชาย		ใช้เรียกราชนิกุลชายชั้นหม่อมราชวงศ์
ท่านชาย		ใช้เรียกราชนิกุลชายชั้นหม่อมเจ้า
ท่านหญิง	ใช้เรียกราชนิกุลหญิงชั้นหม่อมเจ้า
เจ้าคุณ		ใช้เรียกผู้มีบรรดาศักดิ์ตั้งแต่ชั้นพระยาขึ้นไปและภิกษุที่เป็นพระราชาคณะ : บรรดาศักดิ์ฝ่ายในที่ทรงแต่งตั้ง เช่น เจ้าคุณพระประยูรวงศ์
เจ้าประคุณ	ใช้เรียกผู้ที่นับถือและที่เป็นเจ้าบุญนายคุณ
คุณมหา		ใช้เรียกฆราวาสที่เมื่อครั้งเป็นภิกษุสอบหลักสูตรบาลีได้ถึงขั้น ๓ ประโยคขึ้นไปคุณนาย, คุณหญิง, ท่านผู้หญิง	ดูความหมายใน ญ ๒๐
ทิด		ใช้เรียกผู้ที่สึกจากพระด้วยความยกย่อง

ญ ๓๐  ญ ๓๙ คำที่ใช้แทนชื่อบุคคลและสิ่งต่างๆ
ญ ๓๐ คำที่ใช้แทนชื่อผู้พูดชายและหญิง
ฉัน		ใช้เมื่อผู้ฟังเป็นผู้ที่สนิทและเสมอกัน หรือเป็นผู้น้อย
เรา		ใช้เมื่อผู้ฟังเป็นผู้ที่สนิทและเสมอกัน หรือใช้แทนชื่อคนหลายคนซึ่งรวมทั้งผู้พูดด้วยข้าพเจ้า		ใช้เมื่อพูดอย่างทางการ
ข้า		ใช้เมื่อพูดอย่างเป็นกันเองกับผู้เสมอกันหรือผู้น้อย
กู		ใช้เมื่อพูดอย่างเป็นกันเองกับผู้เสมอกันหรือผู้น้อยหรือใช้แสดงความโกรธ มักถือว่าไม่สุภาพ
ข้าพระพุทธเจ้า	ใช้เมื่อผู้ฟังเป็นพระเจ้าแผ่นดินหรือเจ้านายชั้นสูงหรือสมเด็จพระสังฆราชเจ้า
หม่อมฉัน	ใช้เมื่อผู้ฟังเป็นเจ้านายที่มีศักดิ์เสมอกัน หรือเมื่อผู้พูดเป็นหญิง ผู้ฟังเป็นพระวรวงศ์เธอพระองค์เจ้าที่มิได้ทรงกรม หรือเป็นหม่อมเจ้า
ดนู, ดำนู, ตนุ, ตู, ตูข้า, อัญขยม	ใช้ในบทประพันธ์
เผือ (โบ)	ใช้เมื่อผู้พูดมี ๒ คน
หนู		ผู้พูดหญิงและเด็กผู้ชายใช้เมื่อผู้ฟังเป็นผู้อาวุโสกว่าที่สนิทสนม: ใช้เมื่อพูดอย่างเอ็นดูกับเด็กหรือหญิงที่อ่อนอาวุโสกว่าและสนิทสนม

ญ ๓๑ คำที่ใช้แทนชื่อผู้พูดชาย
ผม		ใช้เมื่อพูดทั่วๆไป
กระผม		ใช้เมื่อผู้ฟังเป็นที่นับถือ
เกล้าฯ, เกล้ากระผม	ใช้เมื่อผู้ฟังเป็นผู้ใหญ่ที่เคารพ
เกล้ากระหม่อม	ใช้เมื่อผู้ฟังเป็นพระเจ้าวรวงศ์เธอพระองค์เจ้าที่มิได้ทรงกรม หรือพระวรวงศ์เธอที่ทรงกรม หรือสมเด็จพระสังฆราช
กระหม่อม	ใช้เมื่อผู้ฟังเป็นพระวรวงศ์เธอพระองค์เจ้าที่มิได้ทรงกรมหรือหม่อมเจ้า
กัน, อั๊ว		ใช้เมื่อพูดอย่างเป็นกันเองกับผู้เสมอกันหรือผู้น้อย
เรียม(กวี)	ใช้เมื่อพูดกับหญิงที่รัก
อาตมภาพ, อาตมา : รูป (โบ)	ใช้เมื่อผู้พูดเป็นบรรพชิต ผู้ฟังเป็นคฤหัสถ์	

ญ ๓๒ คำที่ใช้แทนชื่อผู้พูดหญิง
ดิฉัน, อิฉัน	ใช้เมื่อพูดอย่างสุภาพกับผู้ที่เสมอกันหรือสูงกว่า
เค้า		ใช้เมื่อพูดกับผู้เสมอกันที่สนิทสนม(มักใช้คู่กับตัว)
เกล้ากระหม่อมฉัน	ใช้เมื่อผู้ฟังเป็นพระเจ้าวรวงศ์เธอพระองค์เจ้าที่มิได้ทรงกรม หรือพระ-     วรวงศ์เธอที่ทรงกรม หรือสมเด็จพระสังฆราช

ญ ๓๓ คำที่ใช้แทนชื่อผู้ฟังชายและหญิง
คุณ		ใช้เมื่อผู้ฟังเป็นที่นับถือ
ท่าน		ใช้เมื่อผู้ฟังเป็นที่นับถืออย่างยิ่ง : ใช้เมื่อเอ่ยถึงผู้อื่นอย่างยกย่องหรือไม่เจาะจง เช่น ท่านไม่อยู่อย่าลักทรัพย์ท่าน
แก		ใช้เมื่อพูดอย่างเป็นกันเองกับผู้เสมอกันหรือผู้น้อย : ใช้เมื่อเอ่ยถึงผู้อื่นอย่างเป็นกันเองและไม่ยกย่อง
เธอ		ใช้เมื่อผู้พูดเป็นหญิง ผู้ฟังเป็นผู้เสมอกัน หรือเมื่อผู้พูดเป็นผู้ใหญ่ ผู้ฟังเป็นผู้น้อย : ใช้เมื่อเอ่ยถึงผู้อื่นอย่างสนิทสนมและยกย่อง
เอ็ง		ใช้เมื่อพูดอย่างเป็นกันเองกับผู้เสมอกันหรือผู้น้อย(ใช้คู่กับข้า)
มึง		ใช้เมื่อพูดอย่างเป็นกันเองกับผู้เสมอกันหรือผู้น้อยหรือใช้แสดงความโกรธ (ใช้คู่กับกู)
บรมบพิตร	ใช้เมื่อผู้พูดเป็นบรรพชิตผู้ฟังเป็นพระเจ้าแผ่นดินหรือพระมเหสี เดิมใช้ว่ามหาบพิตรตัว,ตัวเอง	ใช้เมื่อผู้ฟังเป็นผู้เสมอกันที่สนิทสนม
เจ้า		ใช้เมื่อพูดอย่างเอ็นดูกับผู้น้อย
หนู		ดูความหมายใน ญ ๓๐
ใต้ฝ่าละอองธุลีพระบาท		ใช้เมื่อผู้ฟังเป็นพระเจ้าแผ่นดินหรือสมเด็จพระบรมราชินี
ใต้ฝ่าละอองพระบาท		ใช้เมื่อผู้ฟังเป็นอัครมเหสีที่มิได้ดำรงตำแหน่งสมเด็จพระราชินีลงมาจนถึงสมเด็จพระบรมโอรสาธิราชและสมเด็จพระบรมราชกุมารี
ใต้ฝ่าพระบาท			ใช้เมื่อผู้ฟังเป็นสมเด็จเจ้าฟ้า หรือพระบรมวงศ์ชั้นพระองค์เจ้าฝ่า 
ฝ่าพระบาท	ใช้เมื่อผู้ฟังเป็นพระเจ้าวรวงศ์เธอ พระองค์เจ้าที่มิได้ทรงกรมลงมา จนถึงหม่อมเจ้าหรือผู้ฟังเป็นสมเด็จพระสังฆราช
สู, สูเจ้า		ใช้ในบทประพันธ์
โยม		ใช้เมื่อผู้พูดเป็นบรรพชิต ผู้ฟังเป็นบิดามารดาหรือผู้ใหญ่รุ่นราวคราวเดียวกับบิดามารดา
เขือ (โบ)	ใช้เมื่อผู้ฟังมี ๒ คน

ญ ๓๔ คำที่ใช้แทนผู้ฟังชาย
นาย		ใช้เมื่อพูดอย่างเป็นกันเองกับผู้เสมอกัน
ลื้อ		ใช้เมื่อพูดอย่างเป็นกันเองกับผู้เสมอกันหรือผู้น้อย [ใช้คู่กับอั๊ว] 
ใต้เท้า		ใช้เมื่อผู้ฟังเป็นที่เคารพ
ใต้เท้ากรุณา (โบ)	ใช้เมื่อผู้ฟังเป็นขุนนางที่มีศักดิ์สูง เช่น เจ้าพระยา
พระคุณเจ้า		ใช้เมื่อผู้ฟังเป็นสมเด็จพระราชาคณะ
พระคุณท่าน		ใช้เมื่อผู้ฟังเป็นพระราชาคณะ หรือพระภิกษุที่นับถือ
ประสก		ใช้เมื่อผู้พูดเป็นบรรพชิต ผู้ฟังเป็นคฤหัสถ์ชาย
บพิตรพระราชสมภาร (โบ)		ใช้เมื่อผู้พูดเป็นบรรพชิต ผู้ฟังเป็นพระเจ้าแผ่นดิน
พ่อคุณ		ใช้เมื่อต้องการขอร้องผู้ฟังซึ่งอ่อนอาวุโสกว่า

ญ ๓๕ คำที่ใช้แทนชื่อผู้ฟังหญิง
หล่อน (โบ)		ใช้เมื่อผู้ฟังเป็นผู้เสมอกันที่สนิทสนมหรือผู้น้อย; (เขียน) ใช้เมื่อเอ่ยถึงสตรี
แม่คุณ		ใช้เมื่อต้องการขอร้องผู้ฟังซึ่งอ่อนอาวุโสกว่า

ญ ๓๖ คำที่ใช้แทนชื่อผู้ที่กล่าวถึง
เขา		ใช้เมื่อเอ่ยถึงผู้อื่นโดยทั่วไป
มัน		ใช้เมื่อเอ่ยถึงผู้อื่นอย่างไม่ยกย่อง
แก, ท่าน, เธอ, หล่อน		ดูความหมายใน ญ ๓๓, ญ ๓๕
พระองค์		ใช้เมื่อเอ่ยถึงพระเจ้าแผ่นดินและเจ้านาย
ท้าวเธอ			ใช้เมื่อเอ่ยถึงพระเจ้าแผ่นดิน [มักใช้ในเรื่องเล่า]
คุณเธอ, เจ้าหล่อน, แม่เจ้าประคุณ		ใช้เมื่อเอ่ยถึงสตรีอย่างแฝงความหมั่นไส้
พระเดชพระคุณ		ใช้เมื่อเอ่ยถึงผู้มียศบรรดาศักดิ์ หรือพระภิกษุที่มีสมณศักดิ์สูง
เจ้ากู (โบ)		ใช้เมื่อเอ่ยถึงภิกษุที่นับถือ
พี่แก, หมอ		ใช้เมื่อเอ่ยถึงบุรุษอย่างเป็นกันเอง เช่น หมอเป็นคนดี
ตะแก		ใช้เมื่อเอ่ยถึงผู้สูงอายุชายอย่างไม่ยกย่อง
พ่อเจ้าประคุณ		ใช้เมื่อเอ่ยถึงบุรุษอย่างแฝงความหมั่นไส้

ญ ๓๗ คำที่ใช้แทนชื่อบุคคลหรือสิ่งที่แยกกันหรือรวมกัน
ต่าง		ใช้แทนชื่อบุคคลหลายคนหรือสิ่งหลายสิ่งที่แยกกันทำอาการหรือมีสภาพบางอย่าง เช่น เด็กๆ ต่างก็เล่นกันง่วน
กัน		ใช้แทนชื่อบุคคลหรือสิ่งที่กระทำต่อกัน เช่น เด็กๆ รักกันดี; ใช้แสดงว่ากระทำร่วมกัน เช่น เขาทำงานกัน
บ้าง		ใช้แทนชื่อบุคคลหรือสิ่งส่วนหนึ่ง เช่น เด็ก	ๆ บ้างก็เล่น บ้างก็เรียน
ล้วน		ใช้แทนชื่อบุคคลหลายคนหรือสิ่งหลายสิ่งที่กระทำอาการหรือมีสภาพอย่างเดียวกัน เช่น ของในร้านล้วนราคาแพง

ญ ๓๘ คำที่ใช้แทนชื่อบุคคลหรือสิ่งที่อยู่ใกล้หรือไกล
นี้, นี่, นั้น, นั่น, นู้น, นู่น, โน้น, โน่น		ดูความหมายใน ญ ๔๑

ญ ๓๙ คำที่ใช้แทนชื่อที่ไม่เจาะจง
ใคร		ใช้แทนชื่อบุคคลที่ถามถึงหรือบุคคลที่ไม่เจาะจง เช่น ใครมา, ใครมาก็ได้
อะไร		ใช้แทนชื่อสิ่งที่ถามถึงหรือสิ่งที่ไม่เจาะจง เช่น อะไรตก, อะไรตก, อะไรตกก็ไม่รู้
ที่ไหน		ใช้แทนชื่อสถานที่ที่ถามถึงหรือสถานที่ที่ไม่เจาะจง เช่น อยู่ที่ไหน, อยู่ที่ไหนก็ตาม
เมื่อไร		ใช้แทนคำเรียกเวลาที่ถามถึงหรือเวลาที่ไม่เจาะจง เช่น ไปเมื่อไร, ไปเมื่อไรบอกด้วย

ญ ๔๐  ญ ๕๔ คำหรือกลุ่มคำที่ใช้ขยาย
ญ ๔๐ คำที่ใช้ขยายบอกความหมายว่าถามหรือกล่าวอย่างไม่เจาะจง
อย่างไร		ใช้แสดงว่าถามถึงหรือไม่เจาะจงวิธีการ เช่น แต่งตัวอย่างไร, แต่งตัวอย่างไรไม่ได้สังเกต
ทำไม		ใช้แสดงว่าถามถึงหรือไม่เจาะจงเหตุผล เช่น ไปทำไม, ไปทำไมก็ไม่ทราบ
ไฉน, ไย	 (เขียน)		ใช้แสดงว่าถามถึงเหตุผล เช่น ไฉนมีปัญหา, จะป่วยกล่าวไปไย
เท่าไร		ใช้แสดงว่าถามถึงหรือไม่เจาะจงจำนวน เช่น ราคาเท่าไร, ราคาเท่าไรก็ซื้อ
กี่		ใช้แสดงว่าถามถึงหรือไม่เจาะจงจำนวน [ใช้ร่วมกับลักษณนาม] เช่น มีลูกกี่คน, มีลูกกี่คนก็ตายหมด
ไหน; ใด (เขียน)		ใช้แสดงว่าถามถึงหรือไม่เจาะจงบุคคล เช่น เด็กคนไหน, เด็กคนไหนก็ตาม, ของชิ้นใด, ของชิ้นใดก็ได้

ญ ๔๑ คำบ่งชี้ว่าอยู่ใกล้หรือไกล
นี้		ใช้แสดงว่าบุคคลหรือสิ่งที่กล่าวถึงอยู่ใกล้ เช่น โต๊ะนี้, โต๊ะตัวนี้, ในนี้
นี่		นี้ [ไม่ใช้หลังคำลักษณนาม] เช่น โต๊ะนี่, นี่อะไร, ไปจากนี่, เด็กนี่ต้องแล้วแต่เราอบรม, คุณนี่ไปนั่งโน่น
นั้น		ใช้แสดงว่าบุคคลหรือสิ่งที่กล่าวถึงอยู่ไกลออกไป เช่น หนังสือนั้น, หนังสือเล่มนั้น, บนนั้น
นั่น		นั้น [ไม่ใช้หลังคำลักษณนาม] เช่น หนังสือนั่น, นั่นใคร
นู้น, โน้น	ใช้แสดงว่าบุคคลหรือสิ่งที่กล่าวถึง อยู่ไกลออกไป เช่น โต๊ะนู้น, โต๊ะตัวนู้น, บนนู้น, โต๊ะโน้น, โต๊ะตัวโน้น, บนโน้น
นู่น, โน่น	นู้น [ไม่ใช้หลังคำลักษณนาม] เช่น โต๊ะนู่น, นู่นอะไร, จากนู่น, โต๊ะโน่น, โน่นอะไร, จากโน่น

ญ ๔๒ คำหรือกลุ่มคำบอกลำดับ
ที่หนึ่ง, แรก		ใช้แสดงว่าอยู่ในลำดับหนึ่ง เช่น เด็กคนที่หนึ่ง, บ้านหลังแรก
ต้นๆ, แรกๆ		ใช้แสดงว่าอยู่ในลำดับหนึ่งและลำดับใกล้กับลำดับหนึ่ง เช่น บ้านหลังแรกๆ
สุดท้าย; สุดท้ายปลายโต่ง (สำ)		ใช้แสดงว่าอยู่ในลำดับท้ายสุด เช่น บ้านหลังสุดท้าย
ที่โหล่; โหล่เปรต (ปาก)		ใช้แสดงว่าอยู่ในลำดับท้ายสุด [ใช้เฉพาะขยายกริยา] เช่น มาถึงที่โหล่
ท้ายๆ 		ใช้แสดงว่าอยู่ในลำดับหลังๆ เช่น สอบได้ที่ท้ายๆ

ญ ๔๓ คำหรือกลุ่มคำบอกความสำคัญ
แค่, ชั่วแต่, เพียงแค่, เพียงแต่		ใช้นำหน้าคำหรือกลุ่มคำที่ต้องการขยายแสดงความเห็นของผู้พูดว่าเล็กน้อย ไม่สำคัญ เช่น เป็นแค่ครูน้อย, ชั่วแต่นั่งเฉยๆ ก็พอ, เพียงแต่หัวแตก
เท่านั้น		เพียง [ใช้หลังคำหรือกลุ่มคำที่ต้องการขยาย] เช่น ราคา ๑๐๐ บาทเท่านั้น
ตั้ง, ถึง		ใช้แสดงความเห็นของผู้พูดว่าสำคัญ เช่น ให้ตั้ง ๑๐๐ บาท, เป็นถึงครูใหญ่

ญ ๔๔ คำบอกขั้นตอนของกิริยาอาการหรือประสบการณ์
ชัก		ใช้แสดงว่ารู้สึกแล้วยังไม่มาก เช่น ชักง่วง
เพิ่ง		ใช้แสดงว่าเกิดขึ้นแล้วยังไม่นาน เช่น เพิ่งหลับ
กำลัง, อยา, กำลัง...อยู่		ใช้แสดงว่ากิริยาดำเนินไปในขณะนั้น [ใช้หน้า หลัง หน้าและหลังคำกริยาตามลำดับ] เช่น กำลังหลับ, หลับอยู่, กำลังหลับอยู่
ยัง		ใช้แสดงว่ากิริยาดำเนินไปไม่เปลี่ยนแปลง เช่น ยังหลับ
แล้ว		ใช้แสดงว่ากิริยาได้ล่วงไป เช่น อิ่มแล้ว
ได้		ใช้แสดงว่ากิริยาเกิดขึ้นเมื่อเวลาหนึ่งในอดีต เช่น น้องได้หลับไปตลอดบ่ายวันศุกร์
เคย		ใช้แสดงว่ากิริยาเกิดขึ้นในอดีตโดยไม่ระบุเวลาแน่นอน เช่น น้องเคยหลับตลอดบ่าย

ญ ๔๕ คำหรือกลุ่มคำบอกโอกาสที่เกิดเหตุการณ์
ตามปกติ, ตามปรกติ, ปกติ, ปรกติ		ใช้แสดงว่าเป็นไปตามเคย เช่น ปรกติเขาใจดี
ตามธรรมดา, ธรรมดา		ใช้แสดงว่าเป็นสามัญ เช่น ธรรมดาเขามาสาย
โดยมาก, ส่วนมาก, ส่วนใหญ่		ใช้แสดงเหตุการณ์ข้างมาก เช่น โดยมากเขาชนะ
โดยทั่วไป		ใช้แสดงว่าไม่เฉพาะเจาะจง เข่น โดยทั่วไปเขารักใคร่กันดี
เอะอะ		เสมอไปทุกกรณี เช่น เอะอะก็ร้องไห้
บางที		ใช้แสดงว่าไม่เสมอไป เช่น บางทีเขามาช้า
อย่างน้อย	ใช้แสดงว่าแม้เพียงน้อยที่สุด เช่น อย่างน้อยฉันก็เป็นพี่แก
อย่างมาก	ใช้แสดงว่าแม้มากที่สุด เช่น อย่างมากก็ตาม
บังเอิญ, เผอิญ		ใช้แสดงว่าไม่ได้คาดไว้หรือเจตนาให้เป็นเช่นนั้น เช่น บังเอิญติดธุระ
เกิด		ใช้แสดงว่าไม่ได้คาดไว้ เช่น เกิดฝนตกตอนฉันจะกลับบ้าน

ญ ๔๖ คำแสดงว่ายังไม่เกิดเหตุการณ์
ล่วงหน้า	ใช้แสดงว่าก่อนเหตุการณ์ เช่น รู้ล่วงหน้า, ทายล่วงหน้า
เนิ่นๆ		ใช้แสดงว่าก่อนเหตุการณ์นานๆ เช่น ควรเตรียมงานแต่เนิ่นๆ
จวนแจ		ใช้แสดงว่าใกล้เวลาจนอาจไม่ทันการ เช่น เวลาจวนแจถึงตัดสินใจโทรศัพท์
เกือบ, จวน, จวนๆ, แทบ		ใช้แสดงว่าใกล้จะเกิดกิริยา เช่น เกือบหลับ, จวนสุก, จวนจะต่อยกันอยู่แล้ว, แทบร้องไห้
จวนเจียน		ใช้แสดงว่าใกล้จะเกิดเหตุการณ์อย่างยิ่ง เช่น จวนเจียนจะต่อยกันอยู่แล้ว
จักแหล่น (ปาก)		ใช้แสดงว่าเกือบประสบเหตุการณ์บางอย่าง เช่น จักแหล่นจะไม่ทันรถไฟ, จักแหล่นจะต้องเสียเงิน
หวิด, หวุดหวิด		ใช้แสดงว่าเกือบได้รับ

ญ ๔๗ คำแสดงว่าเกิดเหตุการณ์แล้ว
ทีหลัง, ภายหลัง		ใช้แสดงเวลาหลังจากเหตุการณ์หนึ่ง เช่น ถ้าไม่ไปจะเสียใจภายหลัง, หัวเราะทีหลังดังกว่า
หยกๆ		ใช้แสดงว่าเพิ่งทำ เช่น เพิ่งกินไปหยกๆ
หลัดๆ		ใช้แสดงว่าเพิ่งเห็นกันก่อนตาย เช่น เห็นกันอยู่หลัดๆ
ไวๆ		ใช้แสดงว่าเพิ่งเคลื่อนผ่านไป เช่น เห็นหลังไวๆ
สดๆร้อนๆ	ใช้แสดงว่าเหตุการณ์เพิ่งเกิดขึ้น เช่น เพิ่งคว้ารางวัลมาสดๆร้อนๆ
หมาดๆ		ใช้แสดงว่าเพิ่งสำเร็จผล เช่น เพิ่งเรียนจบมาหมาดๆ
ใหม่ๆ		ใช้แสดงว่าเพิ่งประสบหรือเพิ่งอยู่ในสภาพนั้น เช่น รู้จักเขาใหม่ๆ, ตอนคุณพ่อตายใหม่ๆ, เรียนจบมาใหม่

ญ ๔๘ คำหรือกลุ่มคำปฏิเสธ
ไม่ : บ, บ่, ไป่ (กวี)	ใช้แสดงการปฏิเสธ เช่น ไม่ร้องไห้, ไม่สวย, มองไม่เห็น, ไม่นำไป, ไม่ต้องทำ, ไม่เคยกิน
มิ	ไม่ (มักใช้ในภาษเขียนและในบางสำนวน) เช่น ประพฤติมิชอบ, มิรู้จะทำประการใด
ไม่ได้		ใช้ปฏิเสธเหตุการณ์ในอดีต เช่น ไม่ได้ทำร้าย : ปฏิเสธว่าไม่มีโอกาส เช่น  คงไม่ได้ไปถ้าฝนตก : ปฏิเสธคำกล่าวหรือความเข้าใจของผู้อื่น เช่น เขาไม่ได้จะขายบ้าน
มิได้ (เขียน)	ใช้ปฏิเสธเหตุการณ์ในอดีต เช่น มิได้กระทำผิด : ใช้ปฏิเสธว่าไม่เป็นอย่างนั้น เช่น มิได้ ผมไม่ใช่คนเอาไป
ไม่ใช่	ใช้แสดงว่าไม่ได้เป็น เช่น ไม่ใช่คนสวย
ไม่ยัก	ใช้แสดงว่าไม่ได้เป็นไปอย่างที่ควร เช่น ไม่ยักสบายอย่างที่คิด
ไม่ค่อย	ใช้แสดงว่ามีอาการหรือสภาพเช่นนั้นน้อย เช่น ไม่ค่อยมา, ไม่ค่อยสบาย
ไม่สู้	ใช้แสดงว่ามีสภาพเช่นนั้นน้อย เช่น ไม่สู้จะเข้าใจ, ไม่สู้จะสบาย
ไม่เชิง	ใช้แสดงว่าไม่ได้มีสภาพนั้นเสียทีเดียว เช่น ไม่เชิงอ้วน, จะว่าสวยก็ไม่เชิง
ไม่วาย	ใช้แสดงว่ายังคงเป็นไปทั้งๆที่มีการห้ามปรามหรือป้องกันแล้ว เช่น แม่ห้ามแล้วแต่ลูกก็ไม่วายกลับดึก
หาไม่, หา...ไม่ 	(มักใช้เน้นการปฏิเสธ) เช่น จะรู้ก็หาไม่, หารู้ไม่
ไม่เป็นอัน	ใช้แสดงว่าแทบไม่มีเวลาหรือโอกาสจะกระทำเพราะถูกรบกวน เป็นต้น เช่น ไม่เป็นอันนอน
ไม่มีทาง, ม่มีวัน (ปาก)	ไม่เป็นอันขาด เช่น ไม่มีวันไป
อด...ไม่ได้	ใช้แสดงว่ายังกระทำเพราะไม่สามารถห้ามตนเองได้ เช่น หน้าตาเขาน่าขันจนฉันอดหัวเราะไม่ได้
 ญ ๔๙ คำหรือกลุ่มคำบอกท่าทีในการสั่ง
ต้อง		ใช้แสดงความเชื่อมั่น เช่น เขาต้องมาแน่ : แสดงความเห็นว่าจำเป็น เช่น เขาไม่อยากไปแต่ต้องไป : แสดงการบังคับ เช่น คุณต้องทำให้ได้
จง, ให้		ใช้แสดงการบังคับ เช่น จงตอบคำถาม, ให้กาเครื่องหมาย
ห้าม, ห้ามไม่ให้ 		ใช้แสดงการบังคับไม่ให้ทำ เช่น ห้ามจับ
อย่า		ใช้บอกไม่ให้ทำโดยไม่ได้บังคับ เช่น อย่าไปเลย
กรุณา: ช่วย (ไม่ทางการ)		ใช้แสดงการขอร้องให้ผู้ฟังทำสิ่งที่จะเป็นผลดีแก่ผู้พูด เช่น กรุณาช่วยดิฉัน, ช่วเซ็นชื่อหน่อย
โปรด		ใช้แสดงอาการขอร้องหรือบอกกล่าวอย่างสุภาพเป็นทางการ เช่น โปรดไปรับเงิน
ขอได้โปรด, ได้โปรด	ใช้แสดงการขอร้องอย่างสุภาพเป็นทางการ เช่น ขอได้โปรดดำเนินการ
ขอให้	ใช้แสดงการขอร้องหรือบอกกล่าวอย่างสุภาพ เช่น ขอให้มาทุกคน, ขอให้ไปรับเงิน
ขอจง	ใช้แสดงความหวังให้เป็นเช่นนั้น เช่น ขอจงทรงพระเจริญ

ญ ๕๐ คำหรือกลุ่มคำบอกความเห็น
ต้อง	ดูความหมายใน ญ ๔๙
น่า	ใช้แสดงความเป็นไปได้โดยพิจารณาจากสภาพการณ์ เช่น วันนี้วันอาทิตย์เขาน่าจะอยู่บ้าน
อาจ	ใช้แสดงความเป็นไปได้ เช่น เขาอาจจะอยู่บ้านก็ได้
คง	ใช้แสดงการคาดคะเน เช่น เขาคงไม่สบาย
เห็นจะ	ใช้แสดงความเห็นโดยมิได้ยืนยัน เช่น เขาเห็นจะไม่รู้เรื่องนี้
ควร	ใช้แสดงความเห็นโดยมีเหตุผล เช่น เขาควรจะมาเพราะนัดไว้แล้ว, คุณควรพัก
บังควร (เขียน)	ควร(ใช้เป็นปฏิเสธ) เช่น ไม่บังควรที่ท่านจะลบหลู่
ไม่พอที่		ไม่ควร เช่น ไม่พอที่จะต้องเสียเงิน
พึง	ใช้แสดงว่าตามที่ถูกควรจะเป็นเช่นนั้น เช่น บุรุษพึงปกป้องสตรี
ดีไม่ดี, ดีร้าย, ท่า, น่ากลัว, มีหวัง : ชะรอย(เขียน) : รอย(กวี)		ใช้แสดงความเห็นโดยพิจารณาจากท่าทางหรือสภาพแวดล้อมเป็นต้น เช่น ดีร้ายเขาจะไม่มา, เขาท่าจะเหนื่อย
ได้	ใช้แสดงว่าพอใจที่มีโอกาส เช่น เขาโชคดีที่ได้ทำงานที่นี่
ดูเหมือน	ใช้แสดงความไม่แน่ใจ เช่น เขาดูเหมือนจะไมสบาย
นัยว่า	ใช้แสดงว่าบอกกล่าวโดยไม่รับรองว่าเป็นจริง เช่น เขาออกจากงาน นัยว่าถูกบีบให้ออก

ญ ๕๑ คำหรือกลุ่มคำแสดงระดับของสภาพหรือความรู้สึก
มาก, มากๆ	ดูความหมายใน ท ๑๑๒
ตงิดๆ, น้อยๆ, นิดหน่อย, นิดๆหน่อยๆ, หน่อย, หน่อยๆ	ใช้แสดงว่ามีระดับต่ำ เช่น เบื่อนิดหน่อย
ปานกลาง, พอควร, พอใช้, พอประมาณ, พอสมควร		ใช้แสดงว่ามีระดับไม่สูงไม่ต่ำ เช่น สวยพอใช้
พอการ, พอดู, พอแรง	ใช้แสดงว่ามีระดับค่อนข้างสูง เช่น เก่งพอดู
เป็นล้นพ้น, ยิ่ง, เหลือเกิน, อย่างยิ่ง,อย่างยิ่งยวด: จัง, ชะมัด, เอาการ(ไม่ทางการ)	ใช้แสดงว่ามีระดับสูง (เน้นความรู้สึกของผู้พูด) เช่น พ่อหล่อนดุชะมัด
เกินไป, นัก	ใช้แสดงว่ามีระดับสูงเกินพอดี เช่น หวานนักก็ไม่อร่อย
เหมือนกัน	ใช้แสดงว่ามีระดับไม่สูงนัก เช่น เก่งเหมือนกัน
เต็มแก่, เต็มทน, เต็มที, เต็มประดา		ใช้แสดงว่ามีระดับสูงมากจนอาจส่งผลต่อไป เช่น ปวดเต็มแก่, หิวเต็มประดา
สุดขีด : สุดๆ (ปาก)	ใช้แสดงว่าถึงที่สุด เช่น โกรธสุดขีด
ใหญ่ (ไม่ทางการ)	ใช้แสดงว่ากระทำเช่นนั้นหรือมีลักษณะเช่นนั้นมากในระยะเวลาหนึ่ง เช่น รีบกินใหญ่, ซนใหญ่แล้ว, โกรธใหญ่
ครามครัน	มากพอประมาณ เช่น นึกเลื่อมใสอยู่ครามครัน

ญ ๕๒ คำหรือกลุ่มคำขยายจำนวน
ประมาณ, ราว, ราวๆ	ใช้แสดงว่าไม่ใช่จำนวนที่แน่นอน (ไม่ใช้ในประโยคคำสั่ง) เช่น มีเงินประมาณ ๒๐ บาท
สัก	ใช้แสดงว่าไม่ใช่จำนวนที่แน่นอน เช่น ขอสัก ๑๐ บาท
เกือบ, เกือบๆ	ใช้แสดงว่าใกล้จะถึงจำนวนนั้น เช่น เกือบ ๒๐ บาท
เกิน	ใช้แสดงว่ามากกว่าจำนวนนั้น (ใช้หน้าจำนวน) เช่น เกิน ๒๐ บาท
กว่า 	ใช้แสดงว่ามากกว่าจำนวนนั้น(ใช้หน้าหรือหลังจำนวน) เช่น กว่า ๒๐ บาท, ๒๐ บาทกว่า, ๒๐ กว่าบาท
เศษ	ใช้แสดงว่ามากกว่าจำนวนนั้น (ใช้หลังจำนวน) เช่น ๒๐ บาทเศษ
ถ้วน	ใช้แสดงว่าเป็นจำนวนนั้นไม่ขาดไม่เกิน เช่น ๒๐ บาทถ้วน
ทั้ง	ใช้แสดงว่าจำนวนนั้นทั้งหมด เช่น ทั้ง ๒๐ บาท
รวด	ใช้แสดงว่าเป็นจำนวนสำหรับทุกราย เช่น ค่าดู ๕๐ บาทรวด
ทุก	ใช้แสดงว่าไม่เว้น เช่น ทุก ๑๐๐ บาท
ปาเข้าไป (สำ)		ใช้แสดงว่าเป็นจำนวนมาก เช่นกว่าจะได้แต่งงาน อายุก็ปาเข้าไป ๕๐ แล้ว
นับ	ใช้แสดงว่าจำนวนประมาณนั้น [ใช้ร่วมกับเลขหน่วยหลัก] เช่น มีเงินนับล้าน
ร่วม, ร่วมๆ, เหยียบ	ใช้แสดงว่าจำนวนประมาณนั้น เช่น มีเงินร่วม ๒ ล้าน, คนเหยียบ ๒ หมื่น

ญ ๕๓ คำหรือกลุ่มคำที่บอกเรื่องความเป็นจริง
ความจริง, ที่จริง, ที่แท้, อันที่จริง		ใช้แสดงว่าความจริงไม่ตรงกับที่รู้หรือคิดหรือกล่าวมา เช่น ความจริงฉันก็ชอบเขา, นึกว่าไปไหน ที่แท้อยู่นี่
ต่างหาก		ใช้แสดงว่าความจริงไม่ตรงกับที่กล่าวไว้ เช่น น้อยไม่ได้ช่วยนิดต่างหากที่ช่วย

ญ ๕๔ คำหรือกลุ่มคำที่ใช้เน้น
แม้แต่		ใช้เน้นว่าไม่ยกเว้น แม้จะน่ายกเว้น เช่น แม้แต่คุณพ่อก็หัวเราะ, แม้แต่หลับก็ฝันเห็นเธอ
ว่าแต่, ว่าแต่ว่า	ใช้เน้นว่าในกรณีของสิ่งนั้นหรือเหตุการณ์นั้น เช่น ว่าแต่เขาจะช่วยไหม
จนชั้น, จนชั้นแต่		ใช้เน้นว่าแม้แต่สิ่งเล็กน้อยหรือเรื่องเล็กน้อยยังเป็นเช่นนั้น เช่น จนชั้นจะกินยังไม่มี
นับประสา, สำมะหา	ใช้เน้นว่าน่าจะยิ่งเป็นเช่นนั้น เช่น น้องยังไม่ช่วยสำมะหาอะไรกับคนอื่น
เอาแต่		ใช้เน้นว่ากระทำเพียงอย่างเดียว เช่น วันๆ เอาแต่เที่ยว
แสน, แสนจะ	ใช้เน้นว่ามีสภาพหรือความรู้สึกเช่นนั้นอยู่มาก เช่น แสนดี, แสนจะหิว
จริง, จริงเจียว, จริงเชียว, เจียว, เชียว, ทีเดียว, ทีเดียวเชียว, เทียว	ใช้เน้นว่าเป็นเช่นนั้น เช่น ดีจริง, สวยเชียว
ทั้งที	ใช้เน้นกริยาว่าน่าจะกระทำสิ่งที่สมควรกัน เช่น เกิดมาทั้งทีควรทำประโยชน์ให้แก่โลก
ทั้งคน	ใช้เน้นความสำคัญของบุคคล เช่น แม่ทั้งคนไม่สนใจ
ครัน (กวี)	ใช้เน้นว่ามากหรือยิ่ง เช่น ดีครัน, มากครัน

ญ ๖๐  ญ ๗๐ คำที่ใช้แทนชื่อเรียกสิ่งต่างๆในกรณีที่มีคำขยายปรากฏร่วมด้วย
ญ ๖๐ คำที่ใช้แก่มนุษย์ เทพและอมนุษย์
คน	ใช้แก่มนุษย์
องค์	ใช้แก่อวัยวะหรือสิ่งขิงบางอย่างของพระเจ้าแผ่นดินหรือเจ้านายภิกษุสามเณร นักบวชในศาสนาอื่น และสิ่งที่เคารพบูชาในทางศาสนาบางสิ่ง เช่น พระเจดีย์ 
รูป	ใช้แก่ภิกษุสามเณร
ตน	ใช้แก่ฤาษีและอมนุษย์ เช่น ยักษ์ อสูรกาย
นาย	ใช้แก่พนักงานเจ้าหน้าที่ ทหาร ตำรวจ
นาง	ใช้แก่ตัวละตรหญิง
คณะ, ชุด	ใช้แก่กลุ่มคนที่ทำกิจกรรมบางอย่างร่วมกัน

ญ ๖๑ คำที่ใช้แก่สัตว์และพืช
ตัว	ใช้แก่สัตว์ต่างๆยกเว้นช้างบ้านและช้างม้าที่ขึ้นระวาง
เชือก	ใช้แก่ช้างบ้าน
ม้า	ใช้แก่ม้าที่ขึ้นระวาง
ช้าง	ใช้แก่ช้างที่ขึ้นระวาง
โขลง	ใช้แก่ช้างที่อยู่รวมกัน
ฝูง	ใช้แก่สัตว์ที่อยู่รวมกัน
ครอก	ใช้แก่ฝูงลูกสัตว์ที่เกิดร่วมกันคราวเดียว
ต้น	ใช้แก่ต้นไม้ เสา ซุง
กอ	ใช้แก่ตนไม้ที่เกิดจากเหง้าเดียวกันหรือขึ้นเป็นกลุ่ม

ญ ๖๒	คำที่ใช้แก่พื้นที่และสถานที่
แปลง	ใช้แก่ดินที่แบ่งเป็นส่วนๆ
ผืน	ใช้แก่ดิน และสิ่งที่มีลักษณะแบนบางชนิด เช่น ผ้า เสื่อ มู่ลี่
แห่ง	ใช้แก่สถานที่
ขนัด	ใช้แก่สวน
แพร่ง	ใช้แก่ทางแยกทางบก ปรากฏในคำ ทาง ๓ แพร่ง

ญ ๖๓ คำที่ใช้แก่สิ่งที่มีลักษณะบางอย่าง
กระจุก, กระบอก, กระเปาะ, กลีบ, กลุ่ม, กอง, ก้อน, กาบ, เกล็ด, เกลียว, ขบวน, ขั้น, ขีด, เงื่อน, แง่, จุด
แฉก, ช่อ, ชั้น, ชิ้น, ซอง, ซี่, ดวง,ดอก, ดุ้น, ตั้ง, ตับ, ตุ่ม, ตุ้ม, เต้า, เถา, แถบ,  แถว, แท่ง, แนว, บ่วง, ปม, ปอย, ปึก, ปุ่ม,  ผืน, แผง, แผ่น, พวง, พู, พู่, เม็ด, ยวง, รวง, ราว, ริ้ว, ลอน, ลำ, ลูก, วง, แว่น, สาย, เส้น, หลอด, ห่วง	ใช้แก่ สิ่งที่มีลักษณะเช่นนั้น เช่น บันได ๒ ขั้น, หนังสือตั้งสูง

ญ ๖๔ คำที่ใช้แก่สิ่งที่มีส่วนประกอบบางอย่าง
ฉาก, ด้าน, ตอน, ท่อน, บท, บาท, ปล้อง, ฝา, วรรค, ส่วน, เสี้ยว, หน่วย,  หัว, องก์	ใช้แก่สิ่งที่มีส่วนประกอบเช่นนั้น เช่น นวนิยาย ๕๐ ตอนจบ, โคลงบาทนี้

ญ ๖๕ คำที่ใช้แก่สิ่งที่กระทำหรือถูกกระทำเช่นนั้น
ขด, จีบ, ปั้น, มวน, ม้วน, พับ, หยด, ห่อ	ใช้แก่สิ่งที่กระทำหรือถูกกระทำเช่นนั้น เช่น ลวด ๒ ขด, ขนมห่อใหญ่

ญ ๖๖ คำที่ใช้แก่สิ่งที่ถูกทำให้รวมกันด้วยวิธีบางอย่าง
กำ จับ ผูก มัด 	ใช้แก่สิ่งที่ถูกทำให้รวมกันด้วยวิธีเช่นนั้น เช่น ผัก ๒ กำ, ฟืนมัดนี้

ญ ๖๗ คำที่ใช่แก่สิ่งที่เป็นพวกเดียวกัน
จำพวก, ชนิด, ประการ, ประเภท, พวก, หมวด, อย่าง	ใช้แก่สิ่งที่เป็นพวกเดียวกัน เช่น ผลไม้ชนิดนี้, อาหาร ๑๐ อย่าง



ญ ๖๘ คำที่ใช้แทนชื่อเรียกสิ่งที่บรรจุในของบางอย่าง
กระเช้า, กระทง, กระป๋อง, กระสอบ, กล่อง, กลัก, แก้ว, ขวด, เข่ง, จอก, จาน, ซอง, ตลับ, ตุ่ม, ตู้, ถ้วย, โถ, ราง, หลอด, ไห, อับ, อ่าง, โอ่ง	ใช้เรียกสิ่งที่บรรจุในของเช่นนั้น เช่น ขนม ๒ กระทง, น้ำขวดใหญ่

ญ ๖๙ คำที่ใช้แทนชื่อเรียกสิ่งที่ชั่ง ตวง วัด ตามมาตรา หรือวิธีบางอย่าง
กระชุก, กระเชอ, กระเบียด, กรัม, กำมือ, กิโล, กิโลกรัม, กิโลเมตร, กิโลลิตร, เกวียน, เกวียนหลวง, คิวบิก, คืบ, แคลอรี, งาน, จังออน, ชั่ง, เซนติกรัม, เซนติเมตร เซนติลิตร, เดคากรัม, เดคาเมตร, เดคาลิตร, เดซิกรัม, เดซิเมตร, เดซิลิตร, ตะลอง, ตัน, ตารางฟุต, ตารางเมตร, ตารางวา, ถัง, ทะนาน, ทะนานหลวง, บั้น, บั้นหลวง, บาร์เรล, ปอนด์, ปี, ปีแสง, พิลิปดา, ฟาทอม, ฟายมือ, มิลลิกรัม, มิลลิเมตร, มิลลิลิตร, เมตร, ไมล์, ไมล์ทะเล, โยชน์, แรงม้า, ไร่, ลิตร, ลิปดา, ลูกบางศก์, แล่ง, โล, วัตต์ วา, ศอก, สัด, เส้น, หลา, หอบ, หาบ, หุน, องศาออนซ์, เอเคอร์, เฮกโตกรัม, เฮกโตเมตร, เฮกโตลิตร	ใช้เรียกสิ่งที่ชั่งตวงวัดตามมาตรานั้นหรือวิธีนั้น เช่น ทราย ๑ กำมือ, ข้าวถังใหญ่

ญ ๗๐ คำที่ใช้แก่บางสิ่ง
กระทง		ใช้แก่ความผิดอาญาแต่ละกรรมหรือแต่ละครั้ง
ขนาน 		ใช้แก่ยาที่ปรุงขึ้น
ขวบ		ใช้แก่อายุของเด็กประมาณ ๑๒ ปีลงมา
ข้อ		ใช้แก่ปัญหา ข้อสอบ เลข ฯลฯ
ขอน (โบ)	ใช้แก่อันหนึ่งของของที่เป็นคู่ เช่น กำไล และใช้แก่สังข์
ข้าง		ใช้แก่อันหนึ่งของของที่เป็นคู่
เข็ด		ใช้แก่ด้ายหรือไหมหลายๆไจรวมกัน
คัน		ใช้แก่รถหรือของที่มีด้ามถือบางอย่าง เช่น ช้อน เบ็ด ร่ม
คำ		ใช้แก่คำพูดและ ๒ วรรคของคำกลอน : ใช้แก่ของกิน เช่น ข้าว หมาก เมี่ยง
คู่		ใช้แก่ของ ๒ สิ่งหรือ ๒ ชิ้นที่ใช้ร่วมกันเป็นปรกติ เช่น ช้อน ส้อม รองเท้า
เครื่อง		ใช้แก่เครื่องยนต์กลไกเป็นต้น
จับ		ใช้แก่ขนมจีน
ไจ		ใช้แก่ด้ายหรือไหมที่แยกออกจากเข็ดแล้ว
ฉบับ		ใช้แก่กระดาษที่มีข้อความสื่อสารเช่น จดหมาย หนังสือพิมพ์ ธนบัตร
ชุด		ใช้แก่ของ ๒ สิ่งขึ้นไปที่ใช้ร่วมกันเป็นปรกติ เช่น เสื้อผ้า แบบสอบถาม
ด้าม		ใช้แก่ปากกา พู่กัน
ตัว		ใช้แก่สัตว์และสิ่งของบางอย่าง เช่น โต๊ะ ตะปู กางเกง
เถา		ใช้แก่สิ่งที่เป็นเถาอย่างเถาวัลย์และภาชนะที่จัดเข้าเป็นชุดเดียวกัน เช่น หม้อ ปิ่นโต
ที่		ใช้แก่สถานที่หรือสิ่งของเป็นชุดๆ เช่น ที่นั่ง อาหาร
เทียบ		ใช้แก่ยาจีนที่จัดเป็นชุด
นัด		ใช้แก่กระสุนปืน
บาน		ใช้แก่ ประตู หน้าต่าง กระจก
ใบ		ใช้แก่ผลไม้ ใบไม้ ภาชนะบางอย่าง ฯลฯ
ปาก		ใช้แก่พยานและเครื่องดักจับสัตว์ที่มีปากกว้าง เช่น โพงพาง แห อวน
ปี		ใช้แก่ปีและอายุตั้งแต่ ๑๒ ปีขึ้นไป
ปึก		ใช้แก่สิ่งที่รวมกันแน่น เช่น น้ำตาล กระดาษ
ปิ๊ง		ใช้แก่กระดาษที่ซ้อนกันหนาๆแต่มิได้เย็บติดกัน เช่น ข้อสอบ ธนบัตร
ผูก		ใช้แก่หนังสือใบลนที่ร้อยหูไว้มัดหนึ่งๆ
พรรษา		ใช้แก่พระชนมพรรษาและพระชนมายุ เช่น พระชนมายุ ๒๐ พรรษา
แพ		ใช้แก่สิ่งที่เอามามัดหรือผูกติดกันอย่างธูปเทียน ฝอยทอง
ราย		ใช้แก่เหตุการณ์หรือผู้เกี่ยวข้องกับเหตุการณ์
เรื่อง		ใช้แก่คดีความ นิยาย ฯลฯ
เรือน		ใช้แก่นาฬิกา
โรง		ใช้แก่มหรสพ เช่น ละคร ลิเก
เล่ม		ใช้แก่มีด กรรไกร เกวียน แจว เทียน สมุด ฯลฯ
เลา		ใช้แก่ปี่ ขลุ่ย
ศีรษะ		ใช้แก่ชฎา ลอมพอกสำหรับขุนนาง
สถาน		ใช้แก่ความผิด เช่น ลงโทษ สถานหนัก
สำรับ		ใช้แก่ของที่รวมกันได้เป็นชุดเป็นต้น เช่น ไพ่ เครื่องยศ
เสียง		ใช้แก่เสียงสนับสนุน
หน่วย		ใช้แก่แฟลตเป็นต้น
หน้า		ใช้แก่ฤดู หน้าหนังสือ ฯลฯ
หลัง		ใช้แก่สิ่งที่มีหลังคา เช่น บ้าน กูบ โรงเรียน ฯลฯ
หมวด		ใช้แก่สิ่งที่จัดรวมกัน
หมู่		ใช้แก่สิ่งที่อยู่รวมกัน
หัว		ใช้แก่พืชผักที่เป็นหัวอย่างเผือก มัน ฝี ชฎา ฯลฯ
ห่า		ใช้แก่น้ำฝนที่ตกมากๆ
หาง		ใช้แก่ปลาช่อนหรือปลาชะโดตากแห้ง
แหนบ		ใช้แก่ใบตองที่ม้วนพับไว้ แหนบถอนหนวด แหนบรถ
อัน		ใช้แก่สิ่งขงทั่วไป เช่น ไม้บรรทัด ขนม

ญ ๗๑ คำที่ใช้แทนคำบอกกิริยาอาการในกรณีที่มีคำขยายปรากฏร่วมด้วย
ก้าว, งีบ, จิบ, ตื่น, ผลัด, พัก, อิ่ม	ใช้แก่อาการหรือสภาพที่เป็นเช่นนั้นหรือที่เกี่ยวข้อง เช่น เดิน ๕ ก้าว, หลับไปงีบหนึ่ง, ทำงาน ๒ ผลัด, กินได้แค่อิ่มเดียว
แก๊ง, ฉาด, ตึง, ตุ้บ, เป้ง, โป้ง, เผียะ, ฟอด, อั้ก, เอื๊อก		ใช้แก่อาการที่ทำให้เกิดเสียงเช่นนั้น เช่น ตีระฆัง ๒ แก๊ง, ทุบน้องไป ๒ อั้ก, จูบเสียหลายฟอด
กระดาน		ใช้แก่ การแข่งขันที่เดินบนตากระดาน เช่น เล่นหมากรุกชนะ ๓ กระดาน
กัณฑ์		ใช้แก่การเทศน์
กะ		ใช้แก่ช่วงเวลาผลัดเปลี่ยนการทำงาน
ครั้ง, ครา, ที, หน		ใช้แก่การกระทำ
คาบ		ใช้แช่วงเวลาในการสอนการสอบ
งวด		ใช้แก่การชำระเงิน การออกสากกินแบ่ง
ฉาก		ใช้แก่การแสดงที่เปลี่ยนฉากเป็นตอนๆ
ตลบ		ใช้แก่กิริยาที่ทำแล้วทำอีก ได้แก่ การร้องไห้ การอ่านหนังสือ การสู้รบ เป็นต้น เช่น เดินหาหลายตลบ
ต่อ		ใช้แก่การเดินทางที่ต้องมีการเปลี่ยนยานพาหนะ การได้การเสีย เช่น ขึ้นรถ ๓ ต่อ
ทอด		ใช้แก่การต่อยานพาหนะเป็นต้น เช่น ต่อรถ ๓ ทอด
เที่ยว		ใช้แก่การไปมา เช่น มีรถแล่นวันละ ๒ เที่ยว
นัด		ใช้แก่การประชุมพบปะ เช่น มาร่วมงานทุกนัด
น้ำ		ใช้แก่อาการที่ต้องใช้น้ำ เช่น ล้าง ๒ น้ำ
ยก		ใช้แก่ช่วงเวลาในการต่อยมวย
รอบ		ใช้แก่การเวียนกลับมาถึงจุดตั้งต้นแต่ละครั้ง เช่น วิ่ง ๕ รอบ
ลา		ใช้แก่การย่ำฆ้อง การโห่ ฯลฯ เช่น โห่ ๓ ลา
อัน		ใช้แก่ช่วงเวลาในการตีไก่
อึก		ใช้แก่การดื่มน้ำ

ญ ๘๐ คำเสริมท้ายคำเรียก
ครับ		ผู้ชายใช้แสดงความสุภาพ อาจใช้เป็นคำเสริมท้ายคำเรียก เช่น คุณหญิงครับ : คำเสริมท้ายประโยค เช่น ผมทราบแล้วครับ : คำรับ เช่น ครับ ผมไปแน่ : คำขานรับ เช่น ครับ ผมอยู่นี่
ขอรับ		ผู้ชายใช้เมื่อพูดกับผู้ใหญ่อย่างยกย่อง อาจใช้เป็นคำเสริมท้ายคำเรียก : คำเสริมท้ายประโยค : คำรับ
คะ		ผู้หญิงใช้แสดงความสุภาพ อาจใช้เป็นคำเสริมท้ายคำเรียก เช่น คุณหมอคะ : คำเสริมท้ายประโยคคำถามและประโยคที่มีคำว่า สิ กับ นะ เช่น ใครมาคะ, ดีสิคะ, เชิญนะคะ
เจ้าคะ		ผู้หญิงใช้เมื่อพูดกับผู้ใหญ่อย่างยกย่อง อาจใช้เป็นคำเสริมท้ายคำเรียก เช่น คุณหญิงเจ้าคะ : คำเสริมท้ายประโยคคำถามและประโยคที่มีคำว่า สิ กับนะ เช่น ต้องการอะไรเจ้าคะ, ดีสิเจ้าคะ
เชิญนะเจ้าคะ
จ๊ะ		ใช้แสดงความสนิทสนมหรือเอ็นดูอาจใช้เป็นคำเสริมท้ายคำเรียก เช่น พ่อจ๊ะ : คำเสริมท้ายประโยคคำถามและประโยคที่มีคำว่า สิ กับ นะ เช่น ลูกถามทำไมจ๊ะ, ดีสิจ๊ะ, เก่งนะจ๊ะ
ยะ		ผู้หญิงใช้แสดงความหมั่นไส้ อาจใช้เป็นคำเสริมท้ายคำเรียก เช่นแม่นุชยะ : คำเสริมท้ายประโยคคำถามและประโยคที่มีคำว่า สิ กับ นะ เช่น รู้หรือยังยะ, ไปสิยะ, ฉลาดนะยะ
ฮะ (ลงเสียงหนัก)	เด็กชายและเด็กหนุ่มใช้แสดงความสุภาพอาจใช้เป็นคำเสริมท้ายคำเรียก เช่น คุณนุชฮะ : คำเสริมท้ายประโยคคำถามและประโยคที่มีคำว่า สิ กับ นะ เช่น ใครมาฮะ, ดีสิฮะ, เก่งนะฮะ
โว้ย		ผู้ชายใช้แสดงว่ามิได้ยกย่องผู้ฟังอาจใช้เป็นคำเสริมท้ายคำเรียก เช่น แดงโว้ย : คำเสริมท้ายประโยค เช่น รู้แล้วโว้ย : คำขานรับ เช่น โว้ย เรียกทำไม
ขา		ผู้หญิงใช้เมื่อพูดกับผู้ใหญ่แสดงความสุภาพ อาจใช้เป็นคำเสริมท้ายคำเรียก เช่น คุณแม่ขา : คำขานรับ เช่น ขา ไปเดี๋ยวนี้คะ
เจ้าขา		ผู้หญิงใช้เมื่อพูดกับผู้ใหญ่อย่างยกย่อง อาจใช้เป็นคำเสริมท้ายคำเรียก เช่น คุณนายเจ้าขา : คำขานรับ เช่น เจ้าขา ไปเดี๋ยวนี้เจ้าค่ะ
จ๋า		คำเสริมท้ายคำเรียกแสดงความสนิทสนมหรือเอ็นดู เช่น แม่จ๋า, หนูจ๋า : คำขานรับแสดงความสนิทสนม เช่น จ๋า ไปเดี๋ยวนี้จ้ะ
เพคะ		ผู้หญิงใช้เมื่อเพ็ดทูลพระเจ้าแผ่นดินและเจ้านาย อาจใช้เป็นคำเสริมท้ายคำเรียก เช่น ท่านชายเพคะ : คำรับ เช่น เพคะ เขาทราบแล้ว
เอย		คำเสริมท้ายคำเรียกในภาษกวี เช่น แม่นางเอย
เอ๋ย		คำเสริมท้ายคำเรียกแสดงความสนิทสนมรักใคร่ เช่น เพื่อนเอ๋ย, ลูกเอ๋ย
เอ๊ย		คำเสริมท้ายชื่อในการเรียก เช่น แดงเอ๊ย
เอ่ย(โบ)		คำเสริมท้ายคำเรียก เช่น พระลูกเอ่ย

ญ ๘๑  ญ ๘๓ คำเสริมท้ายประโยค
ญ ๘๑ คำแสดงการถาม
หรือไม่, ไหม	ใช้เมื่อผู้ถามไม่ได้ทราบเรื่องราวมาก่อน เช่น คุณจะไปไหม : ใช้ชักชวน เช่น ไปดูหนังกันไหม
หรือ		ใช้เมื่อผู้ถามทราบเรื่องราวมาบ้างแล้วแต่ถามเพื่อความแน่ใจ เช่น คุณจะไปจริงๆหรือ หรือถามตามมารยาทสังคม เช่น สบายดีหรือ
หรือเปล่า	ใช้เมื่อผู้ถามทราบเรื่องราวมาก่อนหรือไม่ก็ได้ แต่ผู้ถามจะไม่แสดงว่าตนทราบ เช่น ลูกชกเพื่อนเขาหรือเปล่า
ใช่ไหม		ใช้เมื่อผู้ถามทราบเรื่องราวมาบ้างแล้วและค่อนข้างแน่ใจว่าที่ทราบมานั้นถูกต้อง แต่ต้องการให้ผู้ฟังตอบรับเป็นการยืนยัน เช่น คุณชอบเขาใช่ไหม
หรือยัง		ใช้เมื่อผู้ถามต้องการทราบว่าเหตุการณ์อย่างใดอย่างหนึ่งเกิดขึ้นแล้วหรือกำลังจะเกิดขึ้นหรือไม่ เช่น เขาไปแล้วหรือยัง, เขาจะไปหรือยัง

ญ ๘๒ คำแสดงเจตนาและอารมณ์
นะ	ใช้ย้ำ ผู้พูดอาจบังคับ เช่น ไปเดี๋ยวนี้นะ หรือคำแนะนำ เช่น เดินตรงไปทางนี้นะ หรือชักชวน เช่น พรุ่งนี้ไปเที่ยวกันนะ หรือบอกเล่าเป็นเชิงขอความเห็น เช่น เขาสวยดีนะ หรือเตือน เช่น หนังสืออยู่บนโต๊ะนะ หรือถามซ้ำ เช่น นั่นลูกอะไรนะและใช้รำพึงแสดงความสงสัย เช่น เขาไปไหนกันหมดนะ
น่ะ	ใช้แสดงความรำคาญ ผู้พูดอาจห้าม เช่น อย่าแกล้งน่ะ หรือบอกเล่าอธิบานเหตุผล เช่น เย็นแล้วน่ะ ฉันต้องไปจริงๆหรือแสดงความเห็นขัดแย้งกับความคิดความเชื่อของผู้ฟัง เช่น เขาคงจะมาน่ะ และใช้ถามแสดงความสงสัย เช่น เขาไปไหนกันน่ะ
น่า	ใช้แสดงความต้องการให้คล้อยตาม ผู้พูดอาจชักชวน เช่น เข้ามาก่อนน่า หรือบอกเล่าอธิบายเหตุผล เช่น เย็นแล้วน่า ฉันต้องไปจริงๆ หรือแสดงความเห็นขัดแย้งกับความคิดความเชื่อของผู้ฟัง เช่น เขาคงจะมาน่า
น้า	ใช้แสดงว่าน่าจะคล้อยตาม ผู้พูดอาจจะเตือน เช่น พ่อเขาดุน้า อย่าไปยุ่งกับเขา หรือปลอบ เช่น เรื่องแล้วไปแล้วน้า ลืมเสียเถิด และใช้รำพึงแสดงความสงสัย เช่น เขาไปไหนน้า
นา	ใช้แสดงว่าเป็นเรื่องที่ผู้ฟังควรจะคำนึงถึง ผู้พูดอาจกำชับ เช่น ประพฤติตัวดีๆนา ผู้ใหญ่เขาจะได้รัก หรือเตือน เช่น สองโมงแล้วนา เดี๋ยวจะไม่ทันรถ
ซิ	ใช้สั่ง เช่น นั่งลงซิ
สิ	ใช้แสดงว่าควรจะเป็นเช่นนั้น ผู้พูดอาจแนะนำ เช่น เขาให้ก็เอาสิหรือเชิญชวน เช่น กินข้าวก่อนสิแล้วค่อยไป หรือตอบรับรองอีกฝ่ายหนึ่ง เช่น ถามว่า พรุ่งนี้คุณจะมาไหม ตอบว่า มาสิหรือแย้งอีกฝ่ายหนึ่ง เช่น มีผู้พูดว่า ฉันอยากโตเป็นผู้ใหญ่เร็วๆ จัง แย้งว่า เป็นเด็กสิดีหรือคาดคะเน เช่น ข้างนอกน้ำคงท่วมสิ หรือกล่าวถึงสิ่งที่เพิ่งเกิดขึ้น เช่น ฝนตกแล้วสิ หรือกล่าวถึงสิ่งที่ตนเพิ่งคิดขึ้นได้ เช่น พรุ่งนี้คุณแม่ก็กลับแล้วสิ
ซิ่	ใช้แสดงความรำคาญ ผู้พูดอาจจะสั่ง เช่น นั่งลงซิ่ ยืนบังอยู่ได้ หรือแนะนำ เช่น เขาให้ก็เอาซิ่และใช้แสดงความมั่นใจ ผู้พูดอาจจะตอบรับรองอีกฝ่ายหนึ่ง เช่น ถามว่า พรุ่งนี้คุณจะมาไหม ตอบว่า มาซิ่ ไม่มาได้หรือ หรือแย้งอีกฝ่ายหนึ่ง เช่น มีผู้พูดว่า เขาคงไม่อยู่ละมังแย้งว่า อยู่ซิ่ ฉันเชื่อว่าอยู่แน่
ซี่	ใช้แสดงความรำคาญและต้องการให้ปฏิบัติตาม ผู้พูดอาจจะสั่ง เช่น นั่งลงซี่ ยืนบังอยู่ได้ หรือแนะนำ เช่น เขาให้ก็เอาซี่ และใช้แสดงความมั่นใจอย่างยิ่ง ผู้พูดอาจจะตอบรับรองอีกฝ่ายหนึ่ง เช่น ถามว่า พรุ่งนี้คุณจะมาไหม ตอบว่า มาซี่ ต้องมาแน่ หรือแย้งอีกฝ่ายหนึ่ง เช่น มีผู้พูดว่า เขาคงไม่อยู่ละมัง แย้งว่า อยู่ซี่ฉันแน่ใจว่าอยู่
ซี้	ใช้แสดงว่าน่าจะคล้อยตาม ผู้พูดอาจจะแนะนำ เช่น พี่เขาใช้ก็ไปซี้ หรือตอบรับรองเพื่อความสบายใจของอีกฝ่ายหนึ่ง เช่น ถามว่า พรุ่งนี้คุณจะมาไหม ตอบว่า มาซี้ ไม่ต้องกลัวว่าฉันจะไม่มา หรือแย้งอีกฝ่ายหนึ่ง เช่น มีผู้พูดว่า เขาคงไม่อยู่ละมัง แย้งว่า อยู่ซี้ ไม่อยู่จะไปไหน
ล่ะ	ใช้ในการถาม เช่น ไปกันกี่คนล่ะหรือสั่งห้ามล่วงหน้า เช่น เธออย่าไปไหนล่ะ
ละ		ใช้ในการบอกเล่า เช่น ฉันไปละ
เถิด, เถอะ	ใช้ในการชักชวน เช่น ตื่นเถิดชาวไทย หรืออนุญาต เช่น นั่งเถอะ
ร้อก, หรอก	ใช้ในการปฏิเสธ เช่น ฉันไม่รู้หรอก หรือแย้ง เช่น เขาก็เก่งหรอก แต่ฉันไม่นับถือ
กระมัง, มัง, มั้ง		ใช้ในการคาดคะเน เช่น เขาคงไปกระมัง
แน่ะ		ใช้ในการบอกเล่าสิ่งที่ผู้พูดคิดว่าผู้ฟังยังไม่รู้ไม่เห็น เช่น เขาอยู่นั่นแน่ะ
นี่, เนี่ย		ใช้ในการถาม เช่น คนมาจากไหนกันนี่เต็มไปหมด หรือ โต้แย้ง เช่น เขามาว่าฉันก่อนนี่
น้อ, หนอ	ใช้ในการรำพึง เช่น เขาจะมาไหมน้อ, โลกมนุษย์เป็นอย่างนี้เองหนอ
หว่า		ใช้ในการรำพึงแสดงความสงสัย เช่น ลูกใครหว่า
น่ะนา		ใช้แสดงความเห็น เช่น ฉันว่าเขาจะชอบไปเสียอีกน่ะนา
น่ะน้า		ใช้แสดงความเห็นอย่างมั่นใจ เช่น ฉันว่าเขาจะชอบไปเสียอีกน่ะน้า
น่ะซิ, น่ะซี้	ใช้ในการบอกเล่าเรื่องที่ผู้ถามน่าจะรู้ได้เอง  เช่น ถามว่าถ้าฝนตกจะเป็นอย่างไร ตอบว่าก็อดไปเที่ยวน่ะซิ หรือ ก็อดไปเที่ยวน่ะซี้
ซีนะ		ใช้ในการคาดคะเนเชิงหารือ เช่น เขาคงรู้ซีนะว่าฉันก็ไปด้วย หรือชักชวน เช่น พรุ่งนี้ที่บ้านผมมีงาน ถ้าว่างก็ไปซีนะ
ซีนะ, ซีน่า	ใช้ตอบรับอย่างมั่นใจ เช่น งานของเพื่อนทั้งที ฉันต้องไปซีน่ะ
ละนะ		ใช้ในการบอกเล่าเชิงขออนุญาต เช่น ฉันไปก่อนละนะ
ละน่ะ, ละน่า, ละน้า		ใช้ในการคาดคะเนอย่างค่อนข้างแน่ใจ เช่น เขาคงไปละน่ะ
เถอะนะ, เถอะน่ะ, เถอะน่า	ใช้ในการขอร้องอ้อนวอน เช่น น้องไปเถอะน่ะ พี่ไปไม่ได้จริงๆ
เถอะน้า		ใช้ในการเกลี้ยกล่อมให้คล้อยตาม เช่น ลูกไปเถอะน้า พี่เขาไปไม่ได้ก็
ละซี, ละซี้		ใช้ในการคาดคะเน เช่น ไม่มีเงินใช้ละซี ถึงได้มา
นี่นะ, นี่นา		ใช้แสดงความรู้หรือความเชื่อของผู้พูดเป็นเชิงโต้แย้ง เช่น เขาว่าจะมานี่นะ แล้วทำไมไม่มา
นี่น้า		ใช้แสดงการสบประมาท เช่น ผู้หญิงนี่น้าจะทำอะไรได้ หรือซ้ำเติม เช่น คุณไม่ควรจะคบเด็กนี่น้า ผมก็เป็นอย่างนี้แหละ
แหละ		ใช้เน้นว่าเป็นบุคคล สิ่ง หรือ การกระทำที่กล่าวถึง เช่น เด็กคนนี้แหละ, ฉันไปหาเขาเองแหละ
เน้อ		ใช้ในการกล่าวอย่างไม่เจาะจง เช่น ลูกใครมาเอาไปเน้อ

ญ ๘๓ คำแสดงสถานภาพและสัมพันธภาพ
ค่ะ		ผู้หญิงใช้เป็นคำรับหรือใช้ท้ายประโยคที่ไม่ใช่คำถามแสดงความสุภาพ เช่น ค่ะ ถูกแล้ว, ดีค่ะ, เชิญค่ะ
เจ้าค่ะ		ผู้น้อยหญิงใช้เป็นคำรับหรือใช้ท้ายประโยคที่ไม่ใช่คำถามเมื่อพูดกับผู้ใหญ่ แสดงความสุภาพ เช่น เจ้าค่ะ ถูกแล้ว, ดีเจ้าค่ะ, เชิญเจ้าค่ะ
จ้ะ		ใช้เป็นคำรับหรือใช้ท้ายประโยคที่ไม่ใช่คำถามแสดงความสนิทสนมหรือเอ็นดู เช่น จ้ะถูกแล้ว, ดีจ้ะ, เชิญจ้ะ
ย่ะ		ผู้หญิงใช้เป็นคำรับหรือใช้ท้ายประโยคที่ไม่ใช่คำถาม แสดงความหมั่นไส้ เช่น ย่ะ วิเศษ, เก่งย่ะ, เชิญย่ะ
ฮ่ะ		เด็กหญิงและเด็กสาวมักใช้เป็นคำรับ หรือใช้ท้ายประโยคที่ไม่ใช่คำถาม แสดงความสุภาพ เช่น ฮ่ะ อร่อยดี, ดีฮ่ะ, ไปแน่ฮ่ะ
วะ		ใช้ท้ายคำถามหรือคำว่า สิ กับ นะ แสดงว่าผู้พูดมิได้ยกย่องผู้ฟัง เช่น อะไรวะ, ไปสิวะ, ทำดีๆ นะวะ
ว่ะ		ใช้ท้ายประโยคที่ไม่ใช่คำถามแสดงว่าผู้พูดมิได้ยกย่องผู้ฟัง เช่น ไม่อยู่ว่ะ, เจ็บว่ะ
เว้ย; เหวย (กวี)		ใช้ท้ายประโยคแสดงว่าผู้พูดมิได้ยกย่องผู้ฟัง เช่น อะไรเว้ย, ยุ่งจริงเว้ย
พระพุทธเจ้าข้า, พระพุทธเจ้าข้าขอรับ, พระพุทธเจ้าข้าขอรับใส่เกล้าใส่กระหม่อม; พ่ะย่ะค่ะ (ไม่ทางการ)		ผู้ชายใช้ท้ายประโยค และใช้เป็นคำขานรับพระเจ้าแผ่นดิน
ขอรับ, ครับ, คะ, จ๊ะ, เจ้าคะ, เพคะ, ยะ, โว้ย , ฮะ		ดูความหมายใน ญ ๘๐

ญ ๘๔ คำรับและคำขานรับ
ขอรับ, ขา, จ๋า, เจ้าขา, ครับ, เพคะ, โว้ย, ฮะ, พระพุทธเจ้าข้า, พระพุทธเจ้าข้าขอรับ, พระพุทธเจ้าข้าขอรับใส่เกล้าใส่กระหม่อม		ดูความหมายใน ญ ๘๐, ญ ๘๓

ญ ๙๐  ญ ๑๐๓ คำหรือกลุ่มคำแสดงความสัมพันธ์
ญ ๙๐ คำหรือกลุ่มคำแสดงความสัมพันธ์ระหว่างสิ่งต่างๆ
ของ		ใช้แสดงเจ้าของ
แห่ง		ใช้แสดงเจ้าของซึ่งมีความยิ่งใหญ่หรือเป็นนามธรรม เช่น อานุภาพแห่งความรัก
ใน		ใช้แสดงเจ้าของซึ่งเป็นกษัตริย์ เช่น พระราชนิพนธ์ในพระบาทสมเด็จพระพุทธเลิศหล้านภาลัย
กะ, กับ		ใช้แสดงว่ามีส่วนร่วมในการกระทำหรือสภาพอย่างเดียวกัน เช่น พี่ทะเลาะกะน้อง, แหวนกับนาฬิกาหายไป
ไม่...ก็, หรือ, หรือไม่ก็		ใช้แสดงว่าเป็นอย่างใดอย่างหนึ่ง เช่น จะเอาเงินหรือของก็ได้
ก็ดี...ก็ดี, ก็ตาม...ก็ตาม, ทั้ง...ทั้ง, ทั้ง...และ, รวมทั้ง, และ, ไหน...ไหน 	ใช้แสดงว่ากระทำกิริยาหรือมีสภาพอย่างเดียวกัน เช่น สัตว์ก็ดี มนุษย์ก็ดี ต่างก็รักชีวิตของตน, เด็กก็ตาม ผู้ใหญ่ก็ตาม เสียค่าผ่านประตูเท่ากัน, ไหนจะน้อง ไหนจะหลาน พึ่งเขาทั้งนั้น
ฉันใด...ฉันนั้น, เช่นกัน, เช่นเดียวกัน, เช่นเดียวกับ, ในทำนองเดียวกับ, ราว, ราวกับ, เสมือนหนึ่ง, เหมือนกับ, อย่างกับ; กล, ครุวนา, ฉัน, เฉก, เช่น, ดัง, ดั่ง, ดังหนึ่ง, ดุจ, ประดุจ, ประเล่ห์, ประหนึ่ง, ปาน, ปูน, เพียง, แม้น, อุปมา (กวี)		ใช้แสดงการเปรียบเทียบว่าเหมือนกัน เช่น มนุษย์รักชีวิตฉันใด สัตว์ก็รักชีวิตฉันนั้น
กว่า		ใช้แสดงการเปรียบเทียบคุณสมบัติของสิ่งหนึ่งว่ามีเกินอีกสิ่งหนึ่ง เช่น โต๊ะหนักกว่าเก้าอี้
เช่น, ดังเช่น, เป็นต้นว่า		ใช้แสดงว่าเป็นตัวอย่าง เช่น เขาซื้อเครื่องเขียน เช่น สมุด, ดินสอ, ประเทศอุตสาหกรรมดังเช่นสหรัฐอเมริกา
ได้แก่		แสดงว่าเป็นสิ่งที่กล่าวถึง เช่น เขาซื้อของ ๓ อย่าง ได้แก่ ไฟฉาย เชือก และมีด
นอกจาก, ยกเว้น, เว้นแต่		ใช้แสดงว่าไม่รวมอยู่ด้วย เช่น เด็กทุกคนนอกจากแดงว่ายน้ำเป็น

ญ ๙๑ คำหรือกลุ่มคำแสดงความสัมพันธ์ระหว่างสิ่งต่างๆ ทางสถานที่
ข้างใน, ใน, ภายใน		มีสิ่งอื่นล้อมรอบ เช่น เก้าอี้อยู่ในห้อง
กลาง		ภายในโดยไม่ค่อนไปข้างใดข้างหนึ่ง เช่น แจกันอยู่กลางโต๊ะ
กึ่ง, กึ่งกลาง		กลางพอดี
ระหว่าง		มีสิ่งอื่นอยู่ ๒ ข้าง เช่น ตั้งอยู่ระหว่างกระถาง
ข้างนอก, นอก, ภายนอก		พ้นสิ่งอื่นออกไป เช่น ต้นไม้อยู่นอกรั้ว
รอบ, รอบๆ		มีทั่วทุกด้าน เช่น มีคูรอบบ้าน
ข้าง, ข้างๆ		ด้านที่อยู่ทางซ้ายหรือขวาของบางสิ่ง เช่น ลูกนั่งข้างแม่
ตรงกันข้าม, ตรงข้าม		หันหน้าตรงกัน เช่น เขายืนตรงข้ามกับฉัน
เยื้อง, เยื้องๆ 		เฉียงจากจุดตรงข้ามเล็กน้อย เช่น บ้านเราอยู่เยื้องๆ กัน
ข้างหน้า, หน้า		ตำแหน่งที่อยู่ก่อนจะถึงสิ่งหนึ่ง เช่น โต๊ะอยู่หน้าตู้
ข้างหลัง,หลัง		ตำแหน่งตรงข้ามกับหน้า เช่น ตู้อยู่หลังโต๊ะ
ข้างบน, บน; เหนือ (เขียน)	อยู่สูงขึ้นไปจากอีกสิ่งหนึ่ง เช่น เอนร่างลงเหนือฟูก
ข้างใต้, ใต้, ภายใต้	อยู่ต่ำลงมาจากอีกสิ่งหนึ่ง เช่น หีบอยู่ใต้เตียง
ถัด, พ้น, เลย		ต่อสิ่งหนึ่งไกลออกไป

ญ ๙๒ คำแสดงว่าสิ่งต่างๆ แยกกัน
ส่วน		ใช้แสดงว่าแยกกันกระทำ เช่น พ่อไปทำงาน ส่วนแม่อยู่บ้าน
ฝ่าย		ใช้แสดงว่าแยกกันเป็นคนละพวก เช่น เขาไปตามหาคนซื้อ ฝ่ายฉันคอยอยู่ที่บ้าน

ญ ๙๓ คำแสดงความสัมพันธ์ระหว่างการกระทำกับสิ่งต่างๆ
กับ, ด้วย, โดย		ใช้แสดงว่าเป็นเครื่องมือในการทำกิริยา เช่น กินข้าวกับมือ, เขียนด้วยมือลบด้วยเท้า, เดินทางโดยเครื่องบิน
เพื่อ, สำหรับ, ให้		ใช้แสดงบุคคลหรือเหตุการณ์ที่เป็นจุดมุ่งหมายให้กระทำกิริยา เช่น ทำงานหนักเพื่อลูก, บริษัทเช่าที่สำหรับไว้รถของลูกค้า, เรียกลูกให้มาใกล้ๆ
เผื่อ		ใช้แสดงเหตุผลที่กระทำกิริยาว่าอาจเป็นประโยชน์ต่อบุคคลบางคน หรือเป็นประโยชน์ถ้าเกิดเหตุการณ์บางอย่าง เช่น เอาร่มไปด้วยเผื่อคุณ, เอาร่มไปด้วยเผื่อฝนตก
แก่		ใช้แสดงว่ามีฝ่ายรับ เช่น ให้เงินแก่บุตร สิ่งที่ได้รับบางทีก็เป็นนามธรรม เช่น โรคเกิดแก่เขา, ภาพปรากฎแก่ตา อาจใช้ร่วมกับคำกริยาบางคำ มีความหมายคล้ายเฉพาะ เช่น เห็นแก่ตัว, ทำแก่ฉัน และใช้ร่วมกับคำกริยาแสดงทัศนคติ ช่วยจำกัดความหมายของกริยานั้นๆ เช่น เหมาะแก่ฐานะ พอแก่ความต้องการ
แด่		ใช้แสดงว่าฝ่ายรับมีฐานะสูง เช่น ถวายปัจจัยแด่สมเด็จพระสังฆราช
ต่อ		ใช้แสดงว่ามีฝ่ายรับ หากสิ่งที่ได้รับเป็นถ้อยคำ ผู้รับมักมีฐานะหรือตำแหน่งเหนือกว่าหรือเป็นเจ้าหน้าที่ เช่น เสนอต่อผู้บังคับบัญชา ยื่นคำร้องต่อศาล สิ่งที่ได้รับอาจเป็นการกระทำ เช่น ปฏิบัติต่อเพื่อนหรือเป็นความรู้สึก เช่น ปรารถนาดีต่อศิษย์ หรือเป็นความสัมพันธ์บางประการ เช่น มีประโยชน์ต่อร่างกาย; ใช้แสดงว่ามีสองฝ่าย เช่น สองต่อสอง, สองต่อหนึ่ง
ตาม		ใช้แสดงสิ่งที่เป็นแนวทางให้กิริยาดำเนินไป เช่น พูดตามความจริง, จัดการทรัพย์สินตามพินัยกรรม

ญ ๙๔ คำแสดงความสัมพันธ์ระหว่างเหตุการณ์กับสถานที่
ตรง, ที่		ใช้แสดงตำแหน่งที่เกิดเหตุการณ์หรือมีบางสิ่ง เช่น รถจอดตรงปากซอย
ตาม		ใช้แสดงบริเวณกว้างๆ ที่เกิดเหตุการณ์หรือมีบางสิ่ง เช่น ชอบนั่งตามร้านกาแฟ
แถว, แถวๆ	ใช้แสดงพื้นที่ใกล้ๆ เช่นแถววัด
จาก, แต่		ใช้แสดงที่เดิมก่อนการเคลื่อนที่ เช่น เรามาจากเมืองไกล, น้ำตาตกมาแต่ภูเขา
สู่, ยัง		ใช้แสดงจุดหมายที่เคลื่อนที่ไป เช่น วิ่งสู่เส้นชัย

ญ ๙๕ คำหรือกลุ่มคำแสดงความสัมพันธ์ระหว่างเหตุการณ์กับเหตุผล
เพราะ		ใช้หน้าคำนามหรือนามวลีที่แสดงเหตุ เช่น เขาตายเพราะความประมาท
อนุสนธิ		ใช้หน้าคำนามหรือนามวลีที่แสดงเหตุซึ่งให้ผลสืบเนื่อง เช่น อนุสนธิจากปัญหาละเมิดลิขสิทธิ์
เพื่อ		ใช้หน้าคำนามหรือนามวลีที่แสดงสิ่งหรือบุคคลที่จะได้รับประโยชน์ และเป็นเหตุจูงใจให้กระทำ เช่น เขาทำทุกอย่างเพื่อลูก

ญ ๙๖ คำหรือกลุ่มคำแสดงความสัมพันธ์ระหว่างเหตุการณ์กับเวลา
ครั้น, ตอน, พอ, พอเวลา, เวลา		ใช้หน้าคำนามหรือนามวลีบอกเวลาที่เกิดเหตุการณ์ เช่น พอรุ่งเช้า เขาก็รีบออกจากร้าน
เมื่อ		ใช้หน้าคำนามหรือนามวลีบอกเวลาที่เกิดเหตุการณ์และเหตุการณ์นั้นผ่านมาแล้ว เช่น คุณแม่เป็นลมเมื่อคืนนี้
หลังจาก		ใช้หน้าคำนามหรือนามวลีบอกเวลาก่อนเหตุการณ์ เช่น หลังจากวันนั้นเราไม่พบกันอีกเลย
ก่อน, ตั้งแต่ก่อน, ภายใน		ใช้หน้าคำนามหรือนามวลีบอกเวลาหลังเหตุการณ์ เช่น คุณต้องมาถึงก่อเที่ยง
กระทั่ง, จน, จนกระทั่ง		ใช้หน้าคำนามหรือนามวลีบอกเวลาที่สิ้นสุดเหตุการณ์ เช่น เขาทำงานอยู่จนดึก
ตั้งแต่, ตั้งแต่ตอน, ตั้งแต่เมื่อ	ใช้หน้าคำนามหรือนามวลีบอกเวลาที่เริ่มเหตุการณ์ เช่น ผมไปถึงที่ร้านตั้งแต่เช้ามืด

ญ ๙๗ คำหรือกลุ่มคำแสดงความสัมพันธ์ของเหตุการณ์ทางเวลา
ครั้น, พอ, ทันทีที่, หลังจาก, หลังจากที่		ใช้หน้าประโยคที่แสดงเหตุการณ์ที่เกิดก่อน เช่น พอเขาเห็นฉันขาก็รีบออกจากร้าน
กว่า, ก่อน, ก่อนที่, ก่อนหน้า, ก่อนหน้าที่, ตั้งแต่ก่อน, เมื่อก่อน, เมื่อก่อนที่, แล้ว, แล้ว...ก็, แล้ว...เลย, แล้ว...ก็เลย		ใช้หน้าประโยคที่แสดงเหตุการณ์ที่เกิดภายหลัง เช่น กว่าเขาจะมา ฉันก็ไปแล้ว, คุณต้องเอารถไปคืนเขาก่อนเขาตื่น, ฉันไปหาเพื่อน แล้วฉันก็เลยกินข้าวกลางวันกับเขา
ขณะที่, ตอน, ตอนที่, ในขณะที่, ในระหว่างที่, ในเวลา, ในเวลาที่, เมื่อ, เมื่อครั้ง, เมื่อคราว, เมื่อตอน, เมื่อตอนที่, เมื่อเวลา, เวลาที่, 		ใช้หน้าประโยคที่แสดงเหตุการณ์ที่เกิดในเวลาเดียวกับประโยคหน้า เช่น คุณแม่เป็นลมเมื่ออ่านจดหมายจบ
ประจวบกับ		ใช้หน้าประโยคที่แสดงเหตุการณ์ที่เกิดในเวลาเดียวกับประโยคหน้าและร่วมกันเป็นสาเหตุ เช่น ฝนตกหนักประจวบกับน้ำทะเลหนุน น้ำจึงท่วม
กระทั่ง, จน, จนกระทั่ง, จนกว่า, จนถึง; คุง, คุ้ม, จวบจวน, ตราบ, ตราบท้าว, ตราบเท่า (เขียน)		ใช้หน้าประโยคที่แสดงว่าเหตุการณ์ในประโยคหน้าสิ้นสุดลงเมื่อใด เช่น เขาทำงานอยู่จนภารโรงปิดห้อง, บำรุงเลี้ยงมาแต่น้อยคุ้มใหญ่
ตั้งแต่, ตั้งแต่ครั้ง, ตั้งแต่ตอน, ตั้งแต่เมื่อ		ใช้หน้าประโยคที่แสดงว่าเหตุการณ์ที่เกิดในประโยคหน้าเริ่มขึ้นเมื่อใด เช่น ผมไปถึงที่ร้านตั้งแต่ร้านยังไม่เปิด
พอดี		ใช้หน้าหรือหลังประโยคที่แสดงเหตุการณ์ที่บังเอิญเกิดขึ้นในเวลาเดียวกัน หรือสอดคล้องกันกับอีกเหตุการณ์หนึ่ง เช่น พอดีผมจะไปทางนั้น, คุณพ่อมาพอดี

ญ ๙๘  ญ ๙๙ คำหรือกลุ่มคำแสดงความสัมพันธ์ของเหตุการณ์ทางเหตุผล
ญ ๙๘ คำหรือกลุ่มคำแสดงเหตุ
ด้วย, ด้วยว่า, ด้วยเหตุที่, โดยเหตุที่, เนื่องจาก, เนื่องด้วย, เพราะ, เพราะว่า, เพราะเหตุที่		ใช้หน้าประโยคที่แสดงเหตุ เช่น เขาหยุดงานเพราะป่วย
ถ้า, ถ้าเผื่อ, ถ้าแม้ว่า, ถ้าหาก, ถ้าหากว่า, หาก; เกลือก, มาตรแม้น, มาตรว่า (เขียน); ผิ, ผิว, เยียว (กวี)		ใช้หน้าประโยคแสดงเหตุการณ์ที่สมมุติขึ้นและเป็นเงื่อนไขให้บังเกิดผล เช่น เราคงสบายกว่านี้ ถ้าพ่อไม่ตาย
ถึง, ถึงแม้, ถึงแม้ว่า, ทั้งที่, ทั้งๆ ที่, แม้, แม้ว่า		ใช้หน้าประโยคแสดงเหตุการณ์ที่เกิดขึ้นจริงหรือสมมุติขึ้นและบังเกิดหรือคาดว่าจะบังเกิดผลขัดแย้ง เช่น ถึงเขาจะช่วยก็ไม่สำเร็จ
ถึงหาก		ใช้หน้าประโยคแสดงเหตุการณ์ที่สมมุติขึ้นและบังเกิดหรือคาดว่าจะบังเกิดผลขัดแย้ง เช่น ถึงเขาจะช่วยก็ไม่สำเร็จ
ถึงหาก		ใช้หน้าประโยคแสดงเหตุการณ์ที่สมมติขึ้น และคาดว่าจะบังเกิดผลขัดแย้ง เช่น ถึงหากเขาจะช่วย ก็คงไม่สำเร็จ
ในเมื่อ		ใช้หน้าประโยคแสดงเหตุการณ์ซึ่งย่อมทำให้เกิดผล เช่น ในเมื่อน้ำท่วม เราก็ไปไม่ได้
ต่อเมื่อ		ใช้หน้าประโยคแสดงเหตุการณ์ที่เป็นเงื่อนไข เช่น ฉันจะไปต่อเมื่อคุณไป
ค่าที่		ใช้หน้าประโยคซึ่งวิเคราะห์ได้ว่าเป็นสาเหตุ เช่น เขาทำอะไรไม่เป็นค่าที่ไม่เคยต้องทำเอง
อาราม		ใช้หน้ากริยาหรือประโยคซึ่งเห็นสาเหตุให้กระทำสิ่งที่ไม่น่ากระทำ เช่น อารามหิว กินกล้วยหมดทั้งหวี
เสียแรง		ใช้หน้าประโยคซึ่งไม่ทำให้บังเกิดผลที่สมควรกัน เช่น เสียแรงรัก ยังทรยศได้
ไหนๆ		ใช้หน้าประโยคซึ่งแสดงเหตุการณ์ที่ทำให้ตัดสินใจกระทำอย่างใดอย่างหนึ่ง เช่น ไหนๆ มาแล้ว ก็พักหลายๆ วันซิ
นอกจาก, นอกจากว่า, นอกเสียจากว่า, เว้นแต่, เว้นแต่ว่า, เว้นเสียแต่ว่า	ใช้หน้าประโยคแสดงข้อยกเว้นที่จะกระทำหรือไม่กระทำ เช่น ฉันไปแน่นอกจากฝนจะตก, ผมไม่ไปนอกจากว่าคุณจะไปด้วย

ญ ๙๙ คำหรือกลุ่มคำแสดงผล
จึง, เลย		ใช้หน้ากริยาที่แสดงผล เช่น เขาเป็นประธานบริษัท ใครๆ จึงเกรงใจ
กระทั่ง, จน, จนกระทั่ง		ใช้หน้าประโยคแสดงว่าเป็นผล เนื่องจากทำอย่างหนักหรือทำนาน เช่น พูดหว่านล้อมจนเชื่อ, ทำงานหนักจนกระทั่งล้มป่วย
ชะดีชะร้าย, พอดีพอร้าย		ใช้หน้าประโยคแสดงว่าเป็นผลร้ายที่อาจจะเกิดขึ้น เช่น เอาลูกไปตากน้ำค้าง พอดีพอร้ายจะเป็นหวัด, อย่าเข้าไป พอดีพอร้ายถูกลูกหลงจะตายเปล่า

ญ ๑๐๐ คำหรือกลุ่มคำแสดงการเปรียบเทียบเหตุการณ์
คล้ายๆ กับว่า, ราวกับว่า, เสมือนว่า, เสมือนหนึ่ง, เหมือนกับว่า, อย่างกับ		ใช้แสดงว่าเหตุการณ์เหมือนกัน เช่น เขายิ้มกับฉันราวกับว่ารู้จักฉันดี
กอปรกับ, ทั้ง...ทั้ง, ประกอบกับ, และ, ไหน...ไหน, อีกทั้ง		ใช้แสดงว่าเกิดเหตุการณ์ร่วมกัน เช่น ไหนจะหิว ไหนจะเหนื่อย
ทั้ง, อีกทั้ง		ใช้แสดงว่าบอกเล่าเพิ่มเติมเหตุการณ์แรก เช่น เด็กน้อยไม่ได้ไปโรงเรียนเพราะยายป่วยอีกทั้งไม่มีเงินค่ารถ
แต่, แต่ว่า, ทว่า, ทั้งที่, ทั้งๆ ที่, แม้ว่า, เสียแต่ว่า, อย่างไรก็ดี, อย่างไรก็ตาม		ใช้แสดงว่าเหตุการณ์ขัดแย้งกัน เช่น ของดี แต่ราคาถูก
ไม่ก็, หรือ, หรือไม่ก็, หรือว่า		ใช้แสดงว่าเหตุการณ์เป็นอย่างใดอย่างหนึ่ง เช่น ยอมทำงานนี้หรือไม่ก็อดตาย

ญ ๑๐๑ คำหรือกลุ่มคำแสดงการอธิบายเหตุการณ์
เช่น, เป็นต้นว่า, อาทิ, อาทิเช่น		ใช้แสดงตัวอย่าง เช่น คุณควรรักษาสุขภาพ เช่น พักผ่อนให้เพียงพอ
คือ		ใช้แสดงว่าเป็นสิ่งเดียวหรือเหตุการณ์เดียวกัน เช่น นิดคือผู้ชนะ, เราใช้วิธีการเด็ดขาด คือไล่ออก
กล่าวคือ		ใช้แสดงว่าข้อความหลังอธิบายข้อความหน้า เช่น น้ำมันแพงขึ้นมาก กล่าวคือ แพงกว่าเดิมถึง ๓ เท่า

ญ ๑๐๒ คำหรือกลุ่มคำแสดงการบอกเพิ่มเติม
กอปรกับ, ประกอบกับ, อีกประการหนึ่ง : แถม (ไม่ทางการ)		ใช้แสดงว่ามีนอกเหนือไปอีก เช่น คุณพ่อทำงานหนักประกอบกับมีโรคเบาหวานเป็นโรคประจำตัว จึงทำให้ร่างกายไม่แข็งแรง
อนึ่ง	อีกประการหนึ่ง (มักใช้ต้นย่อหน้า)
ซ้ำร้าย, มิหนำซ้ำ		ใช้แสดงว่ามีนอกเหนือไปอีกในทางร้าย เช่น ของก็เสียซ้ำร้ายยังเจ็บตัว

ญ ๑๐๓ คำแสดงการขยายความ
ว่า	ใช้บอกเนื้อความ เช่น บอกว่าจะมา
ที่	ใช้จำกัดความหมายให้แคบเข้า เช่น เด็กที่ยืนข้างๆ เป็นลูกชาย : ใช้บอกเหตุผล เช่น เสียใจที่สอบตก
ซึ่ง	ใช้ขยายความหมาย เช่น เหลียวหาลูกชายซึ่งยืนอยู่ข้างๆ
อัน	ซึ่ง (มักใช้แก่นามธรรม) เช่น ศีลธรรมอันดี

ญ ๑๑๐ ญ ๑๑๒ คำหรือกลุ่มคำแสดงข้อความ
ญ ๑๑๐ คำหรือกลุ่มคำที่ใช้อ้างถึงข้อความที่กล่าวไปแล้ว
นี่ : นี้ (เขียน)  ใช้อ้างถึงข้อความที่เพิ่งกล่าวไป เช่น เธอเอาเงินไปเถอะ นี่ไม่ใช่ฉันดูถูกนะ, ทำดีได้ดี ทำชั่วได้ชั่ว นี้เป็นความจริง
นั่น	ใช้อ้างถึงข้อความที่กล่าวไปแล้วแต่ผู้พูดมิได้ใส่ใจนัก เช่น เขาแต่งหน้าจัด แต่นั่นมันเรื่องของเขา
ทั้งนี้	ใช้สรุปข้อความที่กล่าวไปแล้ว เช่น ทั้งนี้ กล่าวตามที่ทราบมา
ทั้งนี้ทั้งนั้น	ใช้อ้างถึงข้อความที่กล่าวไปแล้วและอาจหมายรวมถึงข้อความอื่น เช่น ทั้งนี้ทั้งนั้นไม่มีใครรู้ความจริง

ญ ๑๑๑ คำหรือกลุ่มคำที่ใช้อ้างถึงข้อความที่กล่าวไปแล้วและแสดงความสัมพันธ์กับข้อความที่ตามมา
ฉะนั้น, ด้วยเหตุนั้น, ด้วยเหตุนี้, ดังนั้น, เพราะฉะนั้น	ใช้อ้างถึงข้อความที่กล่าวไปแล้วและระบุว่าเป็นสาเหตุ เช่น ปัญหานี้กว้างมาก ฉะนั้นควรจำกัดขอบเขต
ถ้าเช่นนั้น, ถ้าอย่างนั้น:  ถ้างั้น (ไม่ทางการ)	ใช้อ้างถึงข้อความที่กล่าวไปแล้วระบุว่าเป็นเงื่อนไขที่จะทำให้มีผลต่อไป เช่น เขาไม่อยู๋ ถ้าอย่างนั้น เรากลับดีกว่า
ถ้าไม่เช่นนั้น, มิฉะนั้น, ไม่เช่นนั้น, ไม่อย่างนั้น, หาไม่ : ไม่งั้น (ไม่ทางการ)		ใช้อ้างถึงข้อความที่กล่าวไปแล้วและระบุว่าการไม่ทำดังกล่าวเป็นเงื่อนไขที่จะทำให้มีผลต่อไป เช่น คุณต้องช่วย ไม่เช่นนั้นงานนี้คงไม่สำเร็จ
แต่กระนั้น, ถึงกระนั้น, แม้กระนั้น		ใช้อ้างถึงข้อความที่กล่าวไปแล้วและระบุว่าขัดแย้งกับข้อความที่ตามมา เช่น เราพยายามทุกวิถีทาง แม้กระนั้นก็ไม่สำเร็จ
ไม่...ก็, หรือไม่ก็, หรือไม่เช่นนั้น		ใช้อ้างถึงข้อความที่กล่าวไปแล้วและให้เลือกระหว่างกรณีที่ปรากฏในข้อความที่ตามมา เช่น ยอมทำงานนี้หรือไม่เช่นนั้นก็อดตาย
นอกจากนั้น, นอกจากนี้, นอกเหนือจากนี้		ใช้อ้างถึงข้อความที่กล่าวไปแล้วและระบุว่า มีกรณีอื่นนอกจากกรณีดังกล่าว เช่น เราควรปรับหลักสูตร นอกจากนั้นควรส่งเสริมงานวิจัย

ญ ๑๑๒ คำหรือกลุ่มคำที่ใช้เน้นหรือบอกเล่าเกี่ยวกับข้อความที่ตามมา
ก็แหละ (เขียน)	ใช้เน้นข้อความที่ตามมา เช่น ก็แหละการจะประสบความสำเร็จนั้น ต้องมีความเพียรเป็นเบื้องต้น
สมมุติ, สมมุติว่า		ใช้แสดงว่าข้อความที่ตามมาเป็นเรื่องสมมุติ เช่น สมมุติว่าฉันตาย ใครจะดูแลกิจการ
ตีเสียว่า		ใช้แสดงว่าข้อความที่ตามมาเป็นการประมาณ เช่น ตีเสียว่ามีคนมา ๒๐๐ คน
เป็นอันว่า	ใช้แสดงว่าข้อความที่ตามมาเป็นผลสรุป เช่น เป็นอันว่าเลิกแล้วต่อกัน
ทำไปทำมา, ไปๆมาๆ		ใช้แสดงว่าข้อความที่ตามมาเป็นผลสรุปหลังจากไม่แน่นอนอยู่ระยะหนึ่งเช่น ไปๆมาๆ เราก็แพ้เขา
เอาเป็นว่า	ใช้แสดงว่าข้อความที่ตามมาเป็นเรื่องที่ตกลงกัน เช่น เอาเป็นว่าฉันจะใช้เงินให้
ผิดนัก		ใช้แสดงว่าข้อความที่ตามมาเป็นทางเลือก เช่น ผิดนักก็ค้างที่ราชบุรี

ญ ๑๒๐ คำหรือหลุ่มคำที่เปล่งออกมาแสดงความรู้สึก
อ้าว, อื๋อ, เอ๋อ, เอ๊ะ	ใช้แสดงความประหลาดใจ
อ๊ะ	ใช้แสดงความประหลาดใจแกมไม่พอใจ
ฮ้า	ใช้แสดงความประหลาดใจไม่เชื่อ เช่น ฮ้า จริงหรือ
เฮอะ	ใช้แสดงความไม่เชื่อ เช่น เฮอะฉันไม่มีวันเชื่อคุณหรอก
แม่เจ้าโวย, อุแม่เจ้า, อื้อฮือ, เอ้อเฮอ, โอ้โฮ, โอ้โฮเฮะ	ใช้แสดงความตื่นเต้นอัศจรรย์ใจ
ฮูเร	ใช้แสดงความตื่นเต้นดีใจ
ฮะฮ้า	ใช้แสดงความลำพองใจ เช่น ฮะฮ้า คุณน่ะหรือจะสู้ผม
ยี้, อี๊	ใช้แสดงความรังเกียจ เช่น ยี้ สกปรก
ฮึ่ย	ใช้แสดงความขยะแขยง เช่น ฮึ่ย น่าเกลียดจริง ตัวมันดิ้นกระดุบกระดิบ
ฮึ	ใช้แสดงความขุ่นเคือง เช่น ฮึ ฉันไม่ยอมหรอก
ฮะ	ใช้แสดงความขัดใจ เช่น ฮะ ถ้าอย่างนั้นจะใช้ได้หรือ : ใช่ขู่ตวาด เช่น แกจะไปหรือไม่ไปฮะ
ฮื้อ	ใช้แสดงความรำคาญ ไม่พอใจ เช่น ฮื้อ อย่ามายุ่งกับฉันน่ะ	
ปั้กโธ่, ปู้โธ่, ฮี่โธ่		ใช้แสดงความขัดเคืองที่ไม่ได้ดังใจ เช่น ปั้ดโธ่ แค่นี้ก็ทำไม่ได้
ชะช้า, ชัดช้า, ชิชะ, หน็อย, หน็อยแน่	ใช้แสดงความไม่พอใจ เช่น ชะช้า แกกล้าท้าข้าเชียวหรือ
บ๊ะ, อุบ๊ะ, อุวะ	ใช้แสดงความฉุนโกรธ เช่น อุบ๊ะ ไม่เชื่อกันบ้างเลย
ฮึ่ม	ใช้แสดงความโกรธ เช่น ฮึ่มไม่ทีเราบ้างก็แล้วไป
โถ, โธ่, พิโธ่, พุทโธ่, พุทถัง, อนิจจา, อพิโถ, อพิโธ่, อพิโธ่พิถัง	ใช้แสดงความสงสาร เช่น โถ น่าสงสาร
เช้อ, เชอะ	ใช้แสดงความดูหมิ่น
ว้า		ใช้แสดงความผิดหวัง
ตายจริง, ต๊ายตาย, ว้าย, อุ๊ย, อุ๊ยตาย, อุ๊ยต๊ายตาย, โอ๊ยโย่, โอ๊ะ		ใช้แสดงความตกใจ
เฮอ		ใช้แสดงความโล่งอก เช่น เฮอเสร็จเสียที
เฮ้อ		ใช้แสดงความเบื่อหน่าย เช่น เฮ้อ ไม่จบเรื่องสักที
อุ๋ย, อูย , โอ๊ย	ใช้แสดงความเจ็บปวด เช่น โอ๊ย ปล่อยนะ
เอ, เอ๊		ใช้แสดงความไม่แน่ใจ เช่น เอ ใช่หรือเปล่าก็ไม่รู้

ญ ๑๒๑ คำหรือกลุ่มคำที่ใช้ในกรณีต่างๆ
อือ, ฮื่อ		ใช้รับคำคนเสมอกันหรือผู้น้อย เช่น  ฮื่อ ฉันไปก็ได้
เออ		ใช้รับคำ	บอกอนุญาตหรือแสดงว่านึกขึ้นได้ เช่น เออ จะไปก็ไป
เออน่ะ		ใช้รับคำอย่างรำคาญ เช่น เออน่ะ ฉันไม่ลืมหรอก
เออแน่ะ		ใช้รำพึงอย่างประหลาดใจ เช่น เออแน่ะ มันเก่งไม่น่าเชื่อ
อ้อ, อ๋อ		ใช้แสดงว่าเข้าใจ เช่น อ้อ อย่างนี้นี่เอง
เอาเถอะ, เอาเถิด, เอาเหอะ	ใช้แสดงว่าต้องการประนีประนอม เช่น เอาเถอะ คราวนี้ฉันยอมแพ้
หือ	ใช้แสดงว่าฟังไม่ถนัด เช่น หือ คุณพูดว่าอะไรนะ
หา	ใช้เตือนให้ตอบ เช่น ว่ากระไรหา : ใช้แสดงว่าต้องการฟังซ้ำอีก เช่น หา ว่ายังไงนะ
เฮ่ย	ใช้คัดค้าน เช่น เฮ่ย อย่าไปเชื่อ
ไฮ้	ใช้ห้ามปรามหรือแสดงว่าไม่เห็นด้วย เช่น ไฮ้ อย่าเล่นน่ะ
เฮ้, เฮ้ย	ใช้บอกให้รู้ตัวอย่างไม่สุภาพหรือใช้ทักทายอย่างสนิทสนม เช่น เฮ้ จะไปไหน,  เฮ้ย หลีกไปให้พ้น
เอ๊ว, เฮ้ว	   ใช้ร้องเยาะให้เก้อ เช่น เฮ้ว หน้าไม่อาย
กิ๋วๆ, กุ๋ยๆ	ใช้เยาะเย้ยหรือล้อเลียน
แน้	ใช้ท้วง เช่น แน้ ฉันไม่รู้เรื่องด้วยนะ
แหม	ใช้ในการบ่น ต่อว่า หรือทัก เช่น แหม ไม่ได้เรื่อง, แหม ช่วยหน่อย ไม่ได้หรือ, แหม สวยจริงนะ
อุเหม่ (กวี)	ใช้ตวาดแสดงความโกรธ
นั่นแน่ะ, แน่ะ	ใช้ทักเมื่อเห็นสิ่งที่อยู่ไม่ไกล เช่น แน่ะ รถมาแล้ว
นั่นแน่, นี่แน่	ใช้พูดเมื่อพบสิ่งที่หาอยู่ เช่น นั่นแน่ จับได้แล้ว
เอ้า		ใชัพูดเมื่อยื่นของส่งให้ เช่น เอ้า เอากุญแจไป
เอ๊ย		ใช้เมื่อพูดพลั้งผิด
อุ๊บ		ใช้แสดงความตกใจเมื่อพูดพลั้งผิด
เอย		ใช้ลงท้ายคำประพันธ์
เอ่ย		ใช้เสริมท้ายคำว่า อะไร ใน คำทาย เช่น อะไรเอ่ย
ฮา, เฮย, แฮ	ใช้ลงท้ายในคำประพันธ์
เทอญ		ใช้ลงท้ายคำอธิษฐานเป็นต้น
อ้า, โอ้		ใช้ในการรำพึงรำพัน เช่น โอ้ชนกชนนี
ดูเถอะ, ดูเถิด	ใช้แสดงความขัดใจที่ไม่เป็นไปดังต้องการ (มักพูดโดยมีผู้ฟัง) เช่น ดูเถอะ ลูกไม่รักดี
ดูรึ, ดูหรือ	ใช้แสดงความขัดใจที่ไม่เป็นไปดังต้องการ  (อาจพูดโดยไม่มีผู้ฟัง) เช่น ดูรึ เราอุตส่าห์เอาใจ
ดูดู๋		ใช้แสดงความแค้นใจ เช่น ดูดู๋ มาหลอกกันได้
แล้วไป		ใช้แสดงว่าไม่ติดใจอีกต่อไปอีก เช่น แล้วไป คราวนี้ฉันไม่เอาเรื่อง, เธอไม่ชอบก็แล้วไป
แล้วกัน		ใช้แสดงความไม่พอใจ เช่น แล้วกัน ข้าวของพังหมด : ใช้ท้ายกริยาเป็นการสรุป เช่น คุณไปแล้วกัน, อย่าให้เปื้อนแล้วกัน
ช่างกระไร, ช่างกระไรเลย		ใช้แสดงความรู้สึกว่าไม่มีน้ำใจ เช่น ช่างกระไร ไม่นึกถึงหัวอกคนจน
ช่างมัน, ช่างหัวมัน		ใช้แสดงว่าทำใจได้ไม่เสียใจหรือเสียดาย เช่น เรื่องแล้วไปแล้ว ช่างหัวมัน
ช่าง, ช่างเขา, ช่างประไร		ใช้แสดงความคิดว่าจะปล่อยให้เป็นไปอย่างนั้น ไม่เข้าไปเกี่ยวข้องด้วย เช่น เขาไม่มี ก็ช่างปะไร
ช่างฉัน, ช่างฉันเถอะ		ใช้แสดงว่าไม่ต้องการให้มาเกี่ยวข้องด้วย เช่น ช่างฉันเถอะ เรื่องของฉัน
ดีละ, ดีแล้ว		ใช้แสดงว่าต้องการให้ผู้ฟังได้รับผลร้ายในภายหน้า เช่น ดีละ เราจะได้เห็นดีกัน
ฝากไว้ก่อน		ใช้แสดงว่าจะทำให้ผู้ฟังได้รับผลร้ายในภายหน้า เช่น ฝากไว้ก่อน เราจะได้เห็นดีกัน
เอาเลย		ใช้แสดงความยินยอมหรือยุให้ทำ เช่น เอาเลย ต่อยมันให้คว่ำ
เอาละ		ใช้แสดงว่าพร้อมแล้วหรือพอแล้ว เช่น เอาละ กระตุกเชือกได้
นั่นซี, นั่นน่ะซี		ใช้แสดงว่าเห็นคล้อยตาม เช่น นั่นซี ผมก็เห็นด้วยว่าเราต้องรีบทำ
นั่นปะไร		ใช้สำทับเมื่อปรากฎว่าเป็นจริงตามที่เคยพูดไว้ เช่น นั่นปะไร บอกแล้วไม่เชื่อ
เห็นไหม		ใช้ถามย้ำเมื่อปรากฎว่าเป็นจริงตามที่เคยพูดไว้ เช่น เห็นไหม บอกแล้วว่ามันร้อน
ที่ไหนได้		ใช้ค้านแสดงว่าความจริงไม่เป็นไปตามที่ตนหรือผู้อื่นคาด เช่น ผมนึกว่า เขาจะโกรธ ที่ไหนได้ เขากลับชอบใจ
เจ้าประคู้น		ใช้อ้อนวอน อธิษฐานบนบาน หรือสาปแช่ง เป็นต้น
เจ้ากรรม		ใช้บ่นแสดงว่าเกิดเหตุการณ์ที่ผู้พูดไม่อยากให้เกิด เช่น เจ้ากรรมประตูเกิดเปิดไม่ออก; ใช้ขยายคำนามแสดงว่าเป็นผู้ทำให้เกิดเหตุการณ์ที่ผู้พูดไม่อยากให้เกิด เช่น เด็กเจ้ากรรมยุ่งกันไปหมด
เปล่า; มิได้, หามิได้ (สุภาพ)		ใช้ปฎิเสธว่าไม่เป็นอย่างนั้น เช่น เปล่า ผมไม่ได้ไป
ไม่ใช่เล่น, ไม่ใช่ย่อย (สำ)		ใช้ชมว่าเก่งหรือสำคัญ เช่น คุณนี่ไม่ใช่เล่น มีความคิดก้าวหน้าจริงๆ
ไม่ใช่ขี้ไก่ (สำ)		ใช้กล่าวถึงบุคคลหรือสิ่งที่ดูเหมือนต่ำต้อย ไม่สำคัญว่าที่จริงมีอะไรดีเหมือนกันดูหมิ่นไม่ได้
สวัสดี		ใช้พูดเมื่อพบหรือจากกัน
ขอบใจ		ใช้แสดงว่ารู้สึกถึงความมีน้ำใจ [ผู้ใหญ่ใช้แก่ผู้น้อยหรือใช้ระหว่างผู้มีฐานะเท่าเทียมกันและสนิทสนมกัน]
ขอบคุณ		ใช้แสดงว่ารู้สึกถึงบุญคุณ [ผู้น้อยใช้แก่ผู้ใหญ่หรือใช้ระหว่างผู้มีฐานะเท่าเทียมกัน]
ขอบพระคุณ		ใช้แสดงว่ารู้สึกถึงบุญคุณ [ผู้น้อยใช้แก่ผู้ใหญ่]
รู้สึกสำนึกในพระมหากรุณาธิคุณล้นเกล้าล้นกระหม่อม		ขอบคุณ [คนทั่วไปใช้แก่พระมหากษัตริย์จนถึงสมเด็จพระบรมราชกุมารี]
รู้สึกเป็นพระเดชพระคุณล้นเกล้าฯ, รู้สึกเป็นพระกรุณาธิคุณล้นเกล้าฯ		ขอบคุณ [คนทั่วไปใช้แก่สมเด็จเจ้าฟ้า จนถึงพระวรวงศ์เธอที่ทรงกรม]
ขอบพระทัย		ขอบคุณ [คนทั่วไปใช้แก่พระอนุวงศ์]
ขอโทษ; ขออภัย (ทางการ); ขอประทานโทษ (สุภาพ)		ใช้เมื่อขอโทษ เช่น ขอโทษที่ต้องรบกวน, ขออภัยในความบกพร่อง, ขอประทานโทษที่ไปร่วมงานไม่ได้
เจริญพร		บรรพชิตใช้เป็นคำเริ่มและคำรับเมื่อพูดกับคฤหัสถ์ผู้ใหญ่และสุภาพชน ตลอดจนใช้เป็นคำขึ้นต้นและลงท้ายจดหมายที่มีไปถึงบุคคลเช่นนั้น
ถวายพระพร		บรรพชิตใช้เป็นคำเริ่มและคำรับเมื่อพูดกับเจ้านาย
สาระพาเฮโล, เฮโลสาระพา		กลุ่มคำที่ถ่ายทอดเสียงร้องบอกจังหวะให้ออกแรงพร้อมกัน เมื่อเวลาลากหรือยกของหนักเป็นต้น
ฮุยเลฮุย		กลุ่มคำที่ถ่ายทอดเสียงร้องบอกจังหวะให้ออกแรงพร้อมกันในเวลายกสามเกลอขึ้นกระแทกบนหัวเสาเข็มเป็นต้น

ญ ๑๓๐ ซื่อ
ชื่อ; นาม (ทางการ); พระบรมนามาภิไธย (ราชา : กษัตริย์), พระนามาภิไธย (ราชา : เจ้านายชั้นสูง); พระนาม (ราชา : เจ้านาย)		คำที่ตั้งขึ้นสำหรับเรียก คน สัตว์ สถานที่ และสิ่งของโดยทั่วๆ ไปหรือโดยเฉพาะเจาะจง เช่น เขียนชื่อ, ทรงลงพระปรมาภิไธย
ชื่อเสียง, ชื่อเสียงเรียงนาม (ไม่ทางการ); นามกร (กวี)	  ชื่อบุคคล เช่น ยังไม่รู้จักชื่อเสียงกันเลย
ชื่อตัว		ชื่อบุคคลที่ปรากฎในทะเบียนสำมะโนครัว [ใช้คู่กับชื่อสกุล]
ซื่อจริง		ชื่อบุคคลที่ปรากฎในทะเบียนสำมะโนครัว
ชื่อสกุล, นามสกุล	ชื่อประจำวงศ์สกุลซึ่งสืบเนื่องมาแต่บิดาถึงบุตรหรือได้รับอนุญาตให้จดทะเบียนเป็นทางการแล้ว
แซ่		ชื่อสกุลวงศ์ของจีน
ชื่อเล่น		ชื่อที่ตั้งตั้งแต่เด็ก เป็นที่รู้กันในหมู่ญาติหรือผู้ใกล้ชิด
ชื่อย่อ		ชื่อที่ย่อมาจากชื่อเต็ม
ฉายา		ชื่อที่พระอุปัชฌาย์ตั้งให้เป็นภาษาบาลีเมื่ออุปสมบท
ฉายา, ฉายานาม; นิดเนม (ปาก)		ชื่อตั้งให้กันเล่นๆ หรือตามลักษณะที่หมายรู้กันในหมู่คณะ
นามแฝง		ชื่อที่ตั้งขึ้นเพื่อพรางหรือแทนชื่อจริง
นามปากกา	ชื่อแฝงที่นักเขียนหรือนักประพันธ์ใช้แทนชื่อจริงของตน
นามสมญา, สมญา, สมญานาม; สมัญญา (กวี)	ชื่อที่มีผู้ยกย่องหรือตั้งให้
ราชทินนาม	นามต่อท้ายบรรดาศักดิ์หรือสมณศักดิ์ชั้นสัญญาบัตรที่พระเจ้าแผ่นดินพระราชทาน

ญ ๑๓๑ ถ้อยคำ
ถ้อยคำ; วจนะ, วจี, วาที, วากยะ, พจน์, พจมาน, พจนีย์, พจนา, พากย์, วาณี (กวี)	คำที่ใช้พูดหรือเขียน เช่น ใช้ถ้อยคำเหมาะสม
กถา		ถ้อยคำ [ใช้ประกอบคำอื่น] เช่น ธรรมกถา, สุนทรกถา, ปาฐกถา, สัมโมนียกถา
คำพูด; วาจา (เขียน); พระราชดำรัส (ราชา : กษัตริย์), กระแสพระราชดำรัส, พระราชกระแส (ราชา : เจ้านายชั้นสูง), พระดำรัส, รับสั่ง (ราชา : เจ้านาย)		คำที่พูด เช่น เสียคำพูด, วาจาเชือดเฉือน
วาทะ		คำพูด [มักใช้หมายถึงคำพูดที่คมคายประทับใจ] เช่น วาทะของผู้นำ ๒ มหาอำนาจ
สุรสีหนาท	พระดำรัสอันเป็นที่น่าเกรงขามของคนทั้งปวงเหมือนเสียงของราชสีห์เป็นที่น่าเกรงขามของคนทั้งปวงเหมือนเสียงของราชสีห์เป็นที่น่าเกรงขามของสัตว์ทั้งปวง
ลมปาก 		คำพูด [มักใช้หมายถึงคำพูดที่ไม่จริง] เช่น อย่าหลงเชื่อลมปากผู้ชาย
น้ำคำ		คำพูดที่แสดงความรู้สึกต่อกัน เช่น ฉันไม่เชื่อน้ำคำผู้ชาย

ญ ๑๓๒ ถ้อยคำที่ใช้เฉพาะบุคคล
ราชาศัพท์	ถ้อยคำที่ควรแก่พระเจ้าแผ่นดินและเจ้านาย อาจหมายรวมถึงคำที่ใช้แก่พระภิกษุสงฆ์ข้าราชการและสุภาพชนด้วย
สมณโวหาร, สมณศัพท์		ถ้อยคำที่ควรแก่พระภิกษุ

ญ ๑๓๓ ถ้อยคำลักษณะต่างๆ หรือใช้ในโอกาสต่างๆ
กิตติศัพท์	ถ้อยคำร่ำลือถึงคุณสมบัติของสิ่งใดสิ่งหนึ่งเป็นต้น
ลูกยอ		คำยอ
ยาหอม		ถ้อยคำที่ทำให้ชื่นใจ
คำคม		ถ้อยคำที่หลักแหลมชวนให้คิด
โวหาร		ถ้อยคำที่พลิกแพลง
สำนวน		ถ้อยคำที่มีความหมายไม่ตรงกับความหมายรวมของคำที่นำมาประกอบกัน เช่น กิ้งก่าได้ทอง
คติพจน์		ถ้อยคำที่ให้แนวปฏิบัติ
คำขวัญ		ถ้อยคำที่แต่งขึ้นเพื่อเตือนใจหรือเพื่อให้เป็นสิริมงคล
ภาษิต, สุภาษิต		ถ้อยคำที่เป็นสัจธรรมและให้แนวปฏิบัติ
คำพังเพย	ถ้อยคำที่กล่าวถึงความจริงทั่วๆ ไป
คำปราศรัย	ถ้อยคำที่บุคคลสำคัญกล่าวแก่ที่ประชุมในอากสสำคัญๆ เช่น คำปราศรัยของนายกรัฐมนตรี
สุนทรพจน์	คำพูดเนื่องในพิธีการ
คำอวยพร	ถ้อยคำแสดงความปรารถนาให้ผู้อื่นได้รับสิ่งประเสริฐ
อาศิรพจน์, อศิรพาท, อาศิรวจนะ, อาศิรวาท, อาเศียรพจน์, อาเศียรพาท, อาเศียรวจนะ, อาเศียรวาท	คำอวยพรที่แต่งเป็นคำประพันธ์
ประณามพจน์		ถ้อยคำเป็นการน้อมไหว้
อารัมภกถา, อารัมภบท		ถ้อยคำที่กล่าวนำ
คำร้อง		ถ้อยคำที่เสนอต่อทางราชการเพื่อขอให้ทำการอย่างใดอย่างหนึ่งให้แก่ผู้ร้อง
คำร้องทุกข์		ถ้อยคำกล่าวหาที่ผู้เสียหายแจ้งพนักงานสอบสวนว่ามีผู้กระทำผิด ซึ่งทำให้ตนเสียหายโดยเจตนาจะให้ผู้กระทำผิดได้รับโทษ
คำร้องขอ		ถ้อยคำที่เสนอต่อศาลในคดีไม่มีข้อพิพาท แต่ผู้เสนอประสงค์จะใช้สิทธิในทางศาล เช่น คำร้องขอเป็นผู้จัดการมรดก
คำฟ้อง			ถ้อยคำที่โจกท์เสนอต่อศาลว่าจำเลยกระทำผิด
คำจำกัดความ, คำนิยาม, นิยาม		ถ้อยคำที่กำหนดความหมาย
ปากคำ		ถ้อยคำที่ให้การ
คำสั่ง; พระบรมราชโองการ (ราชา : กษัตริย์), พระราชเสาวนีย์, พระเสาวนีย์ (ราชา : สมเด็จพระบรมราชชนนี), พระราชดำรัสสั่ง (ราชา : สมเด็จพระยุพราชจนถึงสมเด็จพระบรมราชกุมารี); พระดำรัสสั่ง (ราชา : เจ้านายชั้นรองลงมา), รับสั่ง (ราชา : หม่อมเจ้า) พระประศาสน์ (ราชา : สมเด็จเจ้าพระยา); บัญชา (ราชา : เจ้าพระยา หรือพระยาพานทอง) ถ้อยคำที่สั่ง
ประกาศิต	คำสั่งเด็ดขาดโดยผู้มีอำนาจ
คำขาด		คำสั่งที่ตั้งใจว่าจะไม่ยอม
คำสอน, คำสั่ง		ถ้อยคำที่สอนเรื่องการประพฤติปฏิบัติ
โอวาท : พระบรมราโชวาท (ราชา : กษัตริย์) , พระราโชวาท (ราชา : เจ้านายชั้นสูง) ,พระโอวาท (ราชา : เจ้าฟ้าจนถึงพระองค์เจ้า)	ถ้อยคำที่แนะนำตักเตือนหรือสั่งสอน มักกล่าวแก่ที่ประชุม
คำบรรยาย	ถ้อยคำที่บรรยายเรื่องราว เป็นต้น เช่น คำบรรยายใต้ภาพ, ตั้งใจฟังคำบรรยาย
ปาฐกถา		คำบรรยายทางวิชาการในที่ชุมนุมหรือในห้องเรียนชั้นอุดมศึกษา เช่น มีคนมาฟังปาฐกถาแน่นห้องประชุม
แถลงการณ์	ถ้อยคำที่อธิบายเหตุการณ์เป็นทางการ เช่น แถลงการณ์ของรัฐบาล
ฝอย		คำอธิบายวิธีใช้ยาหรือเวทมนตร์ต่างๆ : ถ้อยคำที่ไม่ใช่เนื้อหา
คำมั่น, คำมั่นสัญญา	ถ้อยคำที่ฝ่ายหนึ่งสัญญาไว้ให้อีกฝ่ายหนึ่งม่นใจ
ทัณฑ์บน, ทานบน	คำมั่นว่าจะไม่ทำผิดตามเงื่อนไขที่ได้ให้ไว้
ปริศนา		สิ่งหรือถ้อยคำที่ผูกขึ้นเป็นเงื่อนงำเพื่อให้แก้ให้ทาย
ปริศนาธรรม	ปริศนาในทางธรรม
ปริศนาลายแทง	ปริศนาที่เป็นเครื่องแสดงขุมทรัพย์ที่ฝังอยู่ในดินเป็นต้น
ปริศนาอักษรไขว้	ปริศนาที่จะต้องตอบโดยการเติมคำในตารางสี่เหลี่ยมที่กำหนดให้ช่องละ ๑ อักษร แล้วให้อ่านได้ใจความทั้งในแนวยืนและแนวนอน
ปัจฉิมลิขิต	ถ้อยคำที่เขียนเพิ่มเติมตอนท้ายเมื่อเซ็นชื่อแล้ว
เกษียณ		ถ้อยคำที่เขียนแทรกไว้ เช่น ในใบลาน : ถ้อยคำที่เขียนไว้บนหัวกระดาษคำสั่งหรือหนังสือราชการ เรียกว่าหัวเกษียณ

ญ ๑๓๔	ถ้อยคำที่มีและไม่มีลักษณะบังคับ
ร้อยแก้ว		ถ้อยคำที่เรียบเรียงโดยไม่มีลักษณะบังคับ
คำประพันธ์, ร้อยกรอง	ถ้อยคำที่เรียบเรียงให้เป็นระเบียบตามฉันทลักษณ์

ญ ๑๓๕ ท่วงทำนองของถ้อยคำ
ท่วงทำนอง, ลีลา		ลักษณะของถ้อยคำที่เรียงร้อยเข้าด้วยกัน เช่น ลีลากระชับ
สำนวน		ท่วงทำนองในการแต่งหนังสือหรือพูด เช่น สำนวนยาขอบ
คารม, ฝีปาก	สำนวนที่คมคาย เช่น คารมลดเลี้ยว, กวีฝีปากเยี่ยม

ญ ๑๓๖ ลักษณะของถ้อยคำ
กระจ่าง, กระจ่างชัด, จะแจ้ง, แจ้งชัด, แจ่มแจ้ง, แจ่มชัด, ชัดเจน : แจ่มแจ้งแดงแจ๋ (ปาก)	ไม่ทำให้สงสัยหรือเข้าใจผิด
คลุมเครือ	ก้ำกึ่งเอาแน่นอนทางใดทางหนึ่งไม่ได้
เคลือบคลุม	ไม่กระจ่าง เช่น จำเลยพูดจาเคลือบคลุม
กำกวม		มีความหมายได้หลายนัย
แยบคาย		ดูความหมายใน จ ๑๖๓
ละเมียดละไม	สุภาพนุ่มนวล
เยิ่นเย้อ		ยาวมากแต่ได้ความน้อย
กะทัดรัด	สั้นและได้ความ
สละสลวย	เรียบเรียงได้อย่างเหมาะเจาะ
สวิงสวาย	ชวนให้วิงเวียน
คลาดเคลื่อน	ไม่ตรงความเป็นจริง
วิปลาส (เขียน) ผิดจากที่ควรเป็นโดยปรกติ

ญ ๑๓๗ คำประพันธ์ต่างๆ
โคลง		คำประพันธ์ที่บังคับลักษณะ คำเอกโท สัมผัส และคำสร้อย มีโคลงสุภาพ โคลงดั้น และโคลงโบราณ ถ้าขึ้นต้นด้วยคำที่ตั้งกระทู้ไว้เรียกโคลงกระทู้
ร่าย		คำประพันธ์ที่ไม่กำหนดความยาวในบท แต่ต้องสัมผัส มีร่ายสุภาพ ร่ายดั้น ร่ายโบราณและร่ายยาว
กลอน		คำประพันธ์ที่บังคับคณะและสัมผัส มีกลอนสุภาพหรือกลอนตลาด กลอนลำนำหรือกลอนคำร้อง
ฉันท์		คำประพันธ์ที่บังคับคณะ ครุลหุและสัมผัส มีอินทรวิเชียรฉันท์ เป็นต้น
กาพย์		คำประพันธ์ที่คล้ายฉันท์ แต่ไม่บังคับครุลหุ มีกาพย์ยานี กาพย์ฉบัง กาพย์สุรางคนางค์
กล		คำประพันธ์ที่มีลักษณะบังคับเพิ่มเติม มีกลบทและกลอักษร โคลงและกลอนอาจแต่งเป็นกลอักษร ส่วนร่ายกาพย์และฉันท์มีแต่แต่งเป็นกลบท
ลิลิต		คำประพันธ์ที่มีโคลงกับร่ายซึ่งมีสัมผัสต่อเนื่องกัน มีลิลิตสุภาพและลิลิตดั้น
กาพย์ห่อโคลง	คำประพันธ์ที่กาพย์ยานีสลับกับโคลงสี่สุภาพ
คำหลวง		คำประพันธ์ซึ่งเป็นพระราชนิพนธ์ มีโคลงฉันท์กาพย์กลอนปนกัน คือ มหาชาติคำหลวงและพระนลคำหลวง : คำประพันธ์ที่แต่งมีลักษณะอย่างมหาชาติคำหลวง คือ นันโทปนันทสูตรคำหลวง และพระมาลัยคำหลวง
ดอกสร้อย	กลอนที่มี ๔ คำกลอน วรรคที่ ๑ มี ๔ คำ คำที่ ๒ เป็นเอ๋ย จบบทลงว่าเอย
สักวา		กลอนที่มี ๔ คำกลอน ขึ้นต้นด้วยคำสักวา จบบทลงว่าเอย
เพลงยาว	กลอนที่เขียนถึงคู่รัก ใช้ฝากรักหรือตัดพ้อเป็นต้น
เสภา		กลอนที่ใช้ขับเป็นเรื่องยาวด้วยจังหวะและดนตรีอย่างหนึ่ง
นิราศ		บทพรรณนาถึงการจากคนรักหรือจากที่อยู่ มักแต่งเป็นกลอนหรือโคลง
กลอนสวด	คำประพันธ์ที่อ่านเป็นทำนองสวด แต่งเป็นกาพย์ยานี ๑๑ กาพย์ฉบัง ๑๖ หรือกาพย์สุรางคนางค์ ๒๘
กาพย์ขับไม้	กาพย์สุรางคนางค์ที่ใช้ขับกับเพลงซอและบัณเฑาะว์ในพิธีบางอย่าง

ญ ๑๓๘ ส่วนของคำประพันธ์
บท		คำประพันธ์ที่ลงความตอนหนึ่งๆ
บาท		คำประพันธ์ส่วนที่แยกมาจากบท เช่น กลอน ๑ บท มี ๔ บาท
วรรค		คำประพันธ์ส่วนที่แยกมาจากบาท มีถ้อยคำเรียงกันไปไม่เว้นระยะ

ญ ๑๓๙ ลักษณะบังคับของคำประพันธ์
คณะ		แบบบังคับจำนวนคำและตำแหน่งที่ต้องมีลักษณะบังคับในคำประพันธ์
สัมผัส		ลักษณะที่ใช้คำคล้องจองกันอาจสัมผัสสระหรือสัมผัสอักษร

ญ ๑๔๐ พยางค์และคำลักษณะต่างๆ ในคำประพันธ์
ครุ		พยางค์ที่มีเสียงหนัก ได้แก่ พยางค์ที่มีสระเสียงยาวและพยางค์ที่มีตัวสะกด เช่น กา กัก
ลหุ		พยางค์ที่มีเสียงเบา ได้แก่พยางค์ที่มีสระเสียงสั้นที่ไม่มีตัวสะกด เช่น กะ
คำเอก		คำที่ใช้ไม้เอกและคำตาย เช่น ป่า ปด
คำโท		คำที่ใช้ไม้โท เช่น ป้า
เอกโทษ		คำที่ใช้ไม่โทปรกติ แต่เปลี่ยนเป็นใช้ไม้เอกเพื่อให้ถูกข้อบังคับของโคลง ว่าคำตำแหน่งนั้นต้องใช้ไม้เอก เช่น ถ้า เปลี่ยนเป็น ท่า
โทโทษ		คำที่ใช้ไม้เอกปรกติ แต่เปลี่ยนเป็นใช้ไม้โท เพื่อให้ถูกข้อบังคับของโคลง ว่าคำ
ตำแหน่งนั้นต้องใช้ไม้โท เช่น ง่าย เปลี่ยนเป็น หง้าย
คำสุภาพ	คำที่ไม่บังคับด้วยวรรณยุกต์ทั้งสี่
คำสร้อย, สร้อยคำ	คำที่ใช้เติมท้ายบทหรือบาทของคำประพันธ์

ญ ๑๔๑ ข้อความประเด็น
ข้อความ		ถ้อยคำที่ใช่ร่วมกัน มีความยาวมากหรือน้อยก็ได้ แต่ต้องมีความหมาย เช่น ข้อความบนแผ่นกระดาษ
ข้อคิด		ข้อความที่คิดขึ้นได้หลังจากรับรู้เรื่องราว เช่น เรื่องนี้ให้ข้อคิดเกี่ยวกับการคบเพื่อน
ข้อคิดเห็น	ข้อความที่เป็นความเห็น เช่น เสนอข้อคิดเห็นในการแก้ปัญหา
เงื่อนไข		ข้อความอันบังคับไว้ว่าจะเป็นผลหรือสิ้นผลต่อเมื่อมีเหตุการณ์อย่างใดอย่างหนึ่งเกิดขึ้นในอนาคต เช่น ยอมแพ้โดยไม่มีเงื่อนไข
ข้อแม้		เงื่อนไขสำหรับการกระทำบางอย่าง เช่น ยอมขายให้โดยมีข้อแม้ว่าต้องจ่ายเงินทันที
ข้อตกลง	ข้อความที่ตกลงกัน เช่น เราปฏิบัติตามข้อตกลงว่าจะไม่เกี่ยวข้องกัน
ข้อสัญญา, สัญญา	ข้อตกลงระหว่างบุคคลว่าจะกระทำการหรืองดเว้นกระทำการอย่างใดอย่างหนึ่ง เช่น ถูกปรับเพราะไม่ปฏิบัติตามข้อสัญญา
กติกา		เงื่อนไขที่กำหนดไว้ มักใช้ในการแข่งขัน เช่น กติกาการประกวด
ข้ออ้าง		ข้อความที่อ้างสนับสนุนการกระทำของตน เช่น มีข้ออ้างว่าป่วยจึงไปไม่ได้
ข้อหา		ข้อกล่าวหาว่าได้กระทำผิด แต่ยังมิได้ดำเนินการฟ้องร้อง เช่น แจ้งข้อหาว่า ฆ่าคนตายโดยประมาท
ข้อเท็จจริง	ข้อความเกี่ยวกับเหตุการณ์ที่เป็นมาหรือที่เป็นอยู่ตามจริง : ข้อความที่จะต้องวินิจฉัยว่าเท็จหรือจริง เช่น ไม่อาจวิจารณ์ได้เพราะไม่รู้ข้อเท็จจริง
ข้อมูล, สมมุติฐาน, ทฤษฎี	ดูความหมายใน ถ ๑๒
ทฤษฎีบท	ข้อความที่พิสูจน์แล้วว่าเป็นจริง และใช้ในการอ้างอิงเพื่อพิสูจน์ข้อความอื่นได้
คำถาม		ข้อความที่ถาม
คำตอบ		ข้อความที่ตอบ
ข้อสอบ		คำถามที่ตั้งขึ้นสำหรับการสอบความรู้
ข้อเสนอ	ข้อความที่บอกว่าน่าจะกระทำอย่างไร
ข้อเสนอแนะ	ข้อความที่บอกให้เกิดความคิดว่าควรกระทำอย่างไร
ญัตติ		ข้อเสนอเพื่อลงมติ เช่น ส.ส.ยื่นญัตติด่วน 	:  หัวข้อโตวาที : คำประกาศให้สงฆ์ทราบเพื่อทำกิจของสงฆ์ร่วมกัน
กระทู้		ข้อความที่ถามฝ่ายบริหารในสภานิติบัญญัติ เช่น ส.ส.ตั้งกระทู้ถามรองนายกรัฐมนตรี : ข้อความที่ตั้งให้อธิบาย เช่น กระทู้ธรรม
หัวข้อ		ข้อความสั้นๆ ซึ่งจะขยายความต่อไป เช่น หล่อนตกเป็นหัวข้อการสนทนา
เกร็ด		ข้อความที่เป็นส่วนย่อย เช่น เกร็ดความรู้, เกร็ดพงศาวดาร
บทคัดย่อ	ข้อความที่ย่อแต่ใจความสำคัญ
พลความ	ข้อความที่ไม่ใช่สาระสำคัญ
ประเด็น		สาระของข้อความ เช่น พูดไม่ตรงประเด็น
ใจความ		ประเด็นของข้อความที่เป็นเรื่องสำคัญ
ข้อปลีกย่อย	ประเด็นของข้อความที่เป็นเรื่องเบ็ดเตล็ด
ข้อกฎหมาย	ประเด็นที่เป็นปัญหากฎหมาย
ข้อราชการ	ประเด็นที่เป็นเรื่องราชการ
ข้อถกเถียง	ประเด็นที่ถกเถียงกัน
ข้อขัดแย้ง	ประเด็นที่ขัดแย้งกัน
ข้อพิพาท	ประเด็นที่พิพาทกัน
ข้อยุ่งยาก	ประเด็นที่ทำให้เดือดร้อนหรือไม่สบายใจเป็นต้น
ข้อสงสัย	ประเด็นที่สงสัย
ปัญหา		ข้อยุ่งยากหรือข้อสงสัยซึ่งจะต้องมีการแก้ไข เช่น ปัญหาผู้อพยพ

ญ ๑๔๒ ผู้เกี่ยวข้องกับการสื่อสาร
สื่อ		บุคคลหรือสิ่งที่เป็นตัวกลางให้ติดต่อกัน เช่น ใช้น้องเป็นสื่อ, เสียงพูดเป็นสื่อที่สำคัญ
สื่อมวลชน	นักจัดรายการวิทยุและโทรทัศน์ และนักหนังสือพิมพ์
ผู้สื่อข่าว, นักข่าว		ผู้รวบรวมข้อเท็จจริงเพื่อรายงานข่าว
เหยี่ยวข่าว (สำ)		นักข่าวผู้สามารถ
นักหนังสือพิมพ์ : นกน้อยในไร่ส้ม (สำ)	ผู้ทำหนังสือพิมพ์
ผู้ประกาศ	ผู้อ่านข่าวออกอากาศทางสถานีวิทยุหรือสถานีวิทยุโทรทัศน์
โฆษก		ผู้ประกาศ เช่น โฆษกสถานีวิทยุ : ผู้แถลงข่าวแทน เช่น โฆษกพรรคการเมือง
ผู้ดำเนินรายการ	ผู้ทำให้รายการดำเนินไปอย่างต่อเนื่อง
พิธีกร		ผู้ดำเนินการในพิธี : ผู้ดำเนินรายากร
ม้าใช้ (โบ)	คนเร็วสำหรับส่งข่าวสาร
ม้าเร็ว (โบ)	คนขี่ม้าซึ่งกองทัพจัดไว้สำหรับสืบเหตุการณ์ข่าวคราวของข้าศึก
คนเดินหนังสือ, นักการ, พนักงานเดินหนังสือ	เจ้าหน้าที่นำหนังสือหรือเอกสารที่หนึ่งไปยังอีกที่หนึ่งในหน่วยงานเดียวกันหรือต่างหน่วยงาน
พนักงานไปรษณีย์	ผู้ทำงานไปรษณีย์
พนักงานโทรศัพท์ : โอปะเรเตอร์ (ปาก)	ผู้มีหน้าที่รับโทรศัพท์และรับโทรศัพท์
พนักงานโทรเลข		เจ้าหน้าที่ส่งและรับโทรเลข

ญ ๑๕๐  ญ ๓๔๐ การส่งสาร
ญ ๑๕๐  ญ ๑๕๒ การส่งสารด้วยจุดประสงค์ต่างๆ
ญ ๑๕๐ การทำให้รู้
แสดง		ทำให้รู้ เช่น แสดงความยินดี
สำแดง		ทำให้รู้ (ใช้เฉพาะ) เช่น สำแดงความโง่, สำแดงฤทธิ์
เปิดเผย		ไม่ปิดบัง เช่น นั่งในที่เปิดเผย : ทำเรื่องราวที่ปกปิดอยู่ให้ปรากฏ เช่น เปิดเผยความในใจ
เผย		ทำเรื่องราวที่ปกปิดอยู่ให้ปรากฏ เช่น เผยเบื้องหลังคดีฆาตกรรม
เปิดอก		บอกความในใจอย่างไม่ปิดบัง เช่น ผู้อำนวยการให้สัมภาษณ์อย่างเปิดอกถึงสาเหตุที่ออกจากงาน
เปิดโปง : แฉ, แฉโพย (ปาก)	เปิดเผยเรื่องที่เขาปิดบังไว้ เช่น ฉันจะเปิดโปงความเลวร้ายของเธอให้หมด
ตีแผ่		เปิดเผยรายละเอียดอย่างชัดแจ้ง เช่น บทความเรื่องนี้ตีแผ่การโกงกินครั้งใหญ่
แย้ม, แย้มพราย		ทำให้รู้เพียงเล็กน้อย เช่น เขาไม่เคยแย้มพรายกับใครเลยว่าจะลาออก
แพร่งพราย : ปูด (ปาก)		ทำให้ผู้อื่นล่วงรู้ข้อความที่ต้องการปิดบัง เช่น คุณอย่าแพร่งพรายเรื่องนี้ให้ใครรู้
กระโตกกระตาก, อึง, เอ็ด, เอะอะ		เปิดเผยข้อความที่ต้องการปิดบัง เช่น คุณอย่าเอะอะไปว่าฉันจะจัดงานฉลองให้เขา
แบไต๋ (ปาก)		เปิดเผยกลเม็ดที่ซ่อนเร้นไว้ เช่น ไม่ยอมแบไต๋ให้ใครรู้
ขยาย		บอกเรื่องที่ปกปิด เช่น ขยายความลับ
ขุดคุ้ย		ทำให้เรื่องที่ถูกลืมเปิดเผย เช่น ขุดคุ้ยเรื่องเก่าขึ้นมาพูด
คุ้ยเขี่ย		ทำให้เรื่องที่ซ่อนเร้นเปิดเผย เช่น คุ้ยเขี่ยเรื่องส่วนตัวของคู่แข่ง
สะกิด, สะกิดสะเกา	ทำให้รู้ตัว เช่น คุณน่าจะสะกิดให้เขารู้บ้างว่าเขาวางตัวไม่เหมาะสม
ประกาศ		บอกให้รู้ทั่วกัน เช่น ประกาศลดราคาสินค้าทางหน้าหนังสือพิมพ์
ป่าวประกาศ	พูดให้รู้ทั่วกัน เช่น ป่าวประกาศให้ชาวบ้านมาชุมนุม
ตีฆ้องร้องป่าว, ป่าวร้อง		บอกให้รู้ทั่วกัน เช่น ป่าวร้องให้ชาวบ้านมาทำบุญ
โพนทะนา	กล่าวให้รู้กันทั่วถึงเรื่องไม่ดีของบุคคลอื่น เช่น เที่ยวโพนทะนาว่าเพื่อนโกง
ประโคมข่าว	ป่าวประกาศให้ครึกโครม เช่น หนังสือพิมพ์ประโคมข่าว
โวย (ปาก)	ทำให้เห็นว่าเป็นปัญหาใหญ่และรู้ทั่วกัน เช่น โวยว่าถูกหลอก
โฆษณา		ทำให้ข้อเท็จจริงเกี่ยวกับสิ่งใดสิ่งหนึ่งหรือเรื่องใดเรื่องหนึ่งแพร่ขยายออกไป เพื่อให้บุคคลได้รู้สนใจและพอใจสิ่งนั้นๆ เช่น โฆษณาสินค้า
ประชาสัมพันธ์		ทำให้ข้อเท็จจริงเกี่ยวกับสิ่งใดสิ่งหนึ่งหรือเรื่องใดเรื่องหนึ่งแพร่ขยายออกไป เพื่อให้บุคคลได้รู้ เข้าใจ ให้ความร่วมมือหรือสนับสนุนต่อไป เช่น ประชาสัมพันธ์งานวันคืนสู่เหย้า
เผยแพร่		ทำให้คนรู้จักแพร่หลาย เช่น เผยแพร่ผลงานวิจัย, เผยแพร่ชื่อเสียงของโรงเรียน
เผยแผ่		ทำให้ความดีเด่นของสิ่งใดสิ่งหนึ่งเป็นที่รู้กว้างขวางออกไป (มักใช้เกี่ยวกับศาสนา) เช่น เผยแผ่ศาสนา, เผยแผ่ธรรมะ
กระจายข่าว	ทำให้ข่าวแพร่ไป เช่น กระจายข่าวความเดือดร้อนของเพื่อน
กระพือข่าว	ทำให้ข่าวแพร่ไปโดยเร็ว เช่น กระพือข่าวเรื่องปิดบริษัทเงินทุน
ปล่อยข่าว	สร้างข่าวขึ้นแล้วทำให้แพร่ไป เช่น ปล่อยข่าวว่าจะมีปฏิวัติ
กระจายเสียง	เสียงแพร่ไกลออกไป
ออกอากาศ	ส่งภาพและเสียงทางวิทยุและโทรทัศน์
ถ่ายทอด	กระจายเสียงหรือแพร่ภาพรายการที่รับสถานีอื่นหรือสถานที่นอกห้องส่ง (ใช้แก่วิทยุและโทรทัศน์) : โดยปริยายหมายความว่านำเรื่องที่รู้ไปเล่าต่อ
ปวารณา		บอกยอมให้ใช้ด้วยความเต็มใจ เช่น ผมขอปวารณาจะใช้อะไรก็บอก
ลา : อำลา (ทางการ) : กราบถวายบังคมลา (ราชา : กษัตริย์และเจ้านายชั้นสูง) , กราบทูลลา (ราชา : เจ้านาย)		บอกด้วยกิริยาท่าทาง คำพูด หรือตัวอักษรว่าจะจากไป

ญ ๑๕๑ การทำให้กระทำ
เรียก		ทำให้มาหรือรู้ตัวโดยใช้เสียงเป็นต้น เช่น กวักมือเรียกเพื่อน, เรียกคนเจ็บที่ริมหู, เรียกเสียงหัวเราะจากผู้ชม
ร้องเรียก	เปล่งเสียงดังเพื่อให้มา เช่น ยืนร้องเรียกที่หัวกระได
เรียกร้อง	แสดงความต้องการให้ให้หรือให้กระทำ เช่น เรียกร้องประชาธิปไตย, เรียกร้องเงินทอง, เรียกร้องให้แก้ปัญหาจราจร
ทวง		บอกให้เอาสิ่งที่เป็นของตนหรือที่ติดค้างกลับคืน เช่น ทวงเงิน : เรียกร้องเอาสิ่งที่จะพึงมีพึงได้ เช่น ทวงสิทธิ์
ทวงถาม		บอกให้ชำระหนี้ เช่น ทวงถามเงินที่ยืมไป

ญ ๑๕๒ การแสดงว่าต้องการทำ
สมัคร		แสดงความจำนงว่าจะทำ เช่น สมัครสอบ
อาสา		เสนอตัวเข้ารับทำ เช่น อาสาเฝ้าบ้านให้
ขันอาสา	กล้าอาสา เช่น ขันอาสาแก้ปัญหาจราจร

ญ ๑๖๐  ญ ๓๔๐ การส่งสารด้วยวิธีต่างๆ
ญ ๑๖๐ การส่งสารโดยใช้ท่าทาง
บอกใบ้		บอกโดยใช้ท่าทาง เช่น ฉันอุตส่าห์ขยิบตาบอกใบ้ให้แล้วยังไปถามเจ้าตัวเข้าจนได้ : บอกโดยอ้อมให้ผู้ฟังตีความเอง เช่น ถ้าฉันไม่ช่วยบอกใบ้ เขาก็คงตอบไม่ได้
บุ้ยใบ้, พยักเพยิด 	ดูความหมายใน ง ๗, ง ๓
ใช้ภาษาใบ้, ส่งภาษาใบ้		สื่อสารโดยใช้กิริยาท่าทาง เช่น เขาส่งภาษาใบ้ว่าหิวมาก

ญ ๑๖๑ การส่งสารด้วยเสียงร้อง
กู่		ส่งเสียงดังเป็นสัญญาณให้รู้ว่าอยู่ที่ไหน เช่น กู่เรียกเพื่อนที่หลงป่า
โห่		ส่งเสียงดังคล้ายเช่นนั้นเป็นเสียงนำ โดยลงท้ายว่าฮิ้วพร้อมๆกัน : ส่งเสียงเยาะเย้ยดังพร้อมๆกัน เช่น เขาพูดผิดเลยถูกโห่
โห่ร้อง		เปล่งเสียงดังพร้อมๆกันแสดงการต้อนรับเป็นต้น เช่น โห่ร้องต้อนรับทหารหาญ
โห่ฮา, ฮาป่า	เปล่งเสียงหัวเราะพร้อมๆ กันเป็นการเยาะเย้ย เช่น เขาพยายามชี้แจงแต่ถูกฮาป่า
คำรน		ทำเสียงดังน่ากลัว เช่น ร่างนั้นเปล่งเสียงคำรนคำรามอย่างน่าสะพรึงกลัว
เปล่งเสียง, ออกเสียง	ทำให้เกิดเสียงร้องหรือเสียงพูด
ให้สียง : ให้สุ้มให้เสียง (ไม่ทางการ)	ทำเสียงใดๆ ให้ผู้อื่นรู้ตัวล่วงหน้าก่อนจะปรากฏกาย เช่น เข้าเธอมาเงียบๆไม่ให้เสียงบ้างเลย
ขาน		เปล่งเสียงเพื่อให้รู้ว่าบุคคลใดอยู่ ณ ที่นั้นหรือไม่ เช่น ขานชื่อ, ขานยาม, ขานรับ
ขานรหัส	ร้องเรียกโดยใช้สัญญาณหรือสัญลักษณ์ที่กำหนดรู้กันเฉพาะ

ญ ๑๗๐  ญ ๓๔๐ การส่งสารด้วยถ้อยคำ
ญ ๑๗๐ การพูด
พูด : กล่าว (ทางการ) : มีพระราชดำรัส (ราชา ; กษัตริย์), มีพระราชกระแส (ราชา : เจ้านายชั้นสูง), มีพระดำรัส, ตรัส, รับสั่ง (ราชา : เจ้านาย) ; จำนรรจา, พาที (เขียน, กวี) ; จรรจา, ประภาษ, พรอก, เว้า (กวี)		สื่อสารด้วยถ้อยคำ เช่น พูดความจริง, กล่าวคำปราศรัย, ฉันว่าจะไม่พูดแล้ว, หล่อนชวนลูกค้าพาที
พูดจา, พูดจาพาที	พูด (เน้นลักษณะการพูด) เช่น เด็กคนนี้พูดจาดี
พ่น (ปาก)	พูดมาก
เปล่งวาจา	เปล่งถ้อยคำ เช่น เปล่งวาจาวิงวอน
เปิดปาก		พูด (มักใช้หมายถึงพูดหลังจากที่เงียบมานาน) เช่น เราต้องคะยั้นคะยอกว่าเขาจะยอมเปิดปาก
ออกปาก	พูด (มักใช้หมายถึงพูดหลังจากการคิดพิจารณาตัดสินใจเป็นต้น) เช่น ออกปากขอ, ออกปากให้สัญญา, ออกปากว่าซนเหลือเกิน
เอ่ย, เอ่ยปาก	พูด (มักใช้หมายถึง พูดถ้อยคำสั้น ๆ) เช่น เอ่ยคำว่ารัก, เอ่ยปากฝากรัก
ลั่นปาก, ลั่นวาจา		พูดอย่างหนักแน่นแสดงว่าจะต้องทำตามคำพูด เช่น ลั่นวาจาจะต้องแก้แค้นให้ได้
เอื้อนเอ่ยวาจา	พูดช้าๆ เช่น กว่าจะเอื้อนเอ่ยวาจาออกมาได้ คนฟังหลับหมด
พรั่งพรูถ้อยคำ	พูดติดต่อกันอย่างรวดเร็ว เช่น พรั่งพรูถ้อยคำตัดพ้อ
ปลูกลูกมะพูด (สำ)	พูดเป็นเวลานาน เช่น รอเพื่อนที่มัวแต่ปลูกลูกมะพูด
เพ็ดทูล		พูดกับเจ้านาย เช่น แนะนำวิธีเพ็ดทูลให้ถูกแบบแผน
กล่าวขวัญ	พูดออกชื่อและและการกระทำของคนอื่น เช่น ชาวบ้านกล่าวขวัญถึงนายอำเภอคนใหม่
ส่งภาษา		พูดภาษาที่ผู้ฟังจะเข้าใจ เช่น ล่ามส่งภาษากับคนเฝ้าประตูแล้วหันมาบอกว่าเข้าไม่ได้

ญ ๑๗๑  ญ ๒๒๐ การพูดด้วยจุดประสงค์ต่างๆ
ญ ๑๗๑  ญ ๑๘๗ การพูดเพื่อให้รู้เรื่องราว ความคิด และความคิดเห็น
ญ ๑๗๑ การพูดเพื่อให้รู้
บอก ; แจ้ง (ทางการ) ; ว่า (ไม่ทางการ) ; กราบบังคมทูลพระกรุณา (ราชา : ผู้ฟังเป็นกษัตริย์), กราบบังคมทูล (ราชา : ผู้ฟังเป็นสมเด็จพระบรมราชินีนาถจนถึงสมเด็จพระบรมราชกุมารี), กราบทูล (ราชา : ผู้ฟังเป็นสมเด็จเจ้าฟ้าจนถึงพระวรวงศ์เธอที่ทรงกรม), ทูล (ราชา : ผู้ฟังเป็นพระวรวงศ์เธอที่มิได้ทรงกรม และหม่อมเจ้า)	พูดให้รู้ เช่น บอกกันต่อๆมา, แจ้งความจำนง, เขาว่าจะมา
บอกกล่าว	บอกให้รู้ไว้ก่อน เช่น บอกกล่าวกันไว้ จะได้ไม่เข้าใจผิดทีหลัง
บอกเล่าเก้าสิบ (ไม่ทางการ)	บอกเรื่องราว (มักเป็นเรื่องราวที่เกี่ยวข้องกับผู้บอก) เช่น มีเรื่องอะไรทำไมไม่บอกเล่าสิบให้รู้บ้าง
เรียน		บอกผู้หนึ่งอย่างสุภาพ เช่น เรียนอาจารย์เรื่องลาป่วย
เกริ่น		บอกให้รู้ล่วงหน้า เช่น เกริ่นว่าแม่อาจจะมาพรุ่งนี้
ประเดียง, เผดียง		บอกให้รู้ตัวล่วงหน้า (ใช้เฉพาะ) เช่น เผดียงพระว่าจะนิมนต์
บรรยาย		บอกเรื่องราวเป็นลำดับ เช่น บรรยายเหตุการณ์
ปาฐกถา, แสดงปาฐกถา		บอกเรื่องราวทางวิชาการในที่ชุมนุมหรือในห้องเรียนขั้นอุดมศึกษา เช่น ปาฐกถาเกี่ยวกับศัพท์บัญญัติ
แถลง		ผู้มีอำนาจหน้าที่บอกเล่าเรื่องราวในความรับผิดชอบของตนอย่างเป็นทางการ เช่น นายกรัฐมนตรีแถลงเรื่องการปรับปรุงคณะรัฐมนตรี
แถลงข่าว	ให้ข่าวอย่างเป็นทางการ เช่น แถลงข่าวเรื่องการจัดสัมมนา
คาดโทษ	บอกว่าจะทำโทษ ถ้าทำผิดอีก เช่น คาดโทษลูกที่รังแกน้อง
ชี้แจง ; ชี้แจ้งแถลงไข (ไม่ทางการ) ; ขานไข (กวี)		พูดให้หายข้องใจและเข้าใจถูกต้อง เช่น คณบดีชี้แจ้งข่าวจะลาออก
สะกิด, สะกิดสะเกา		ดูความหมายใน ญ ๑๕๐

ญ ๑๗๒ การบอกรายละเอียด
อธิบาย		บอกเรื่องที่มีรายละเอียดเกี่ยวกับวิธีการหรือลำดับขั้นตอน เช่น อธิบายอย่างหมดเปลือก; ชี้แจงให้เข้าใจ เช่น อธิบายความจริง
ให้อรรถาธิบาย		อธิบายขยายความ
แจง		บอกรายละเอียดทีละเรื่อง เช่น แจงว่าทำอะไรไปแล้วบ้าง
แจงสี่เบี้ย (สำ)		แจงรายละเอียดมาก เช่น ต้องแจงสี่เบี้ยให้เข้าใจ
แจกแจง		บอกรายละเอียดซึ่งสามารถแยกออกมากล่าวถึงทีละส่วน เช่น  อธิบายแจกแจงแต่ละหัวข้อ
จาระไน		กล่าวถึงทีละอย่าง เช่น จาระไนให้ฟังว่าจะต้องซื้ออะไรบ้าง
สาธยาย		บอกเรื่องราวอย่างละเอียด เช่น สาธยายถึงความเลวร้ายของสามี
พรรณนา	บอกอย่างละเอียดให้ผู้อ่านหรือผู้ฟังรู้สึกนึกเห็นไปตามเหมือนกับประสบด้วยตนเอง เช่น พรรณนาความงามของธรรมชาติ, พรรณนาความทุกข์ยาก

ญ ๑๗๓ การบอกเรื่องในอดีต
บอกเล่า, เล่า		บอกเรื่องราวเหตุการณ์ในอดีต เช่น บอกเล่ากันมาปากต่อปาก, เล่าจนหมดเปลือก
เล่าขาน		เล่ากันต่อๆ มา เช่น นิยายเรื่องนี้เล่าขานกันมาช้านาน
รายงาน ; กราบบังคมทูลรายงาน (ราชา : ผู้ฟังเป็นกษัตริย์ และเจ้านายชั้นสูง), กราบทูลรายงาน, ถวายรายงาน (ราชา : ผู้ฟังเป็นเจ้านาย) 		บอกเรื่องราวที่ไปทำหรือไปรู้มา เช่น รายงานการเดินทาง

ญ ๑๗๔ การบอกเรื่องในอนาคตและเรื่องที่น่าจะเป็น
ทาย	บอกเรื่องราวเหตุการณ์ว่านาจะเป็นเช่นนั้นโดยอาศัยข้อมูลจากสิ่งแวดล้อมในขณะนั้น เช่น ทายว่าเขาคงจะมีข่าวดี
ทำนาย		บอกเรื่องราวเหตุการณ์ว่านาจะเป็นเช่นนั้นโดยอาศัยข้อมูลจากสิ่งแวดล้อมในขณะนั้นและตำราโหราศาสตร์เป็นต้น เช่น คุณพ่อทำนายไว้ไม่ผิดว่ามันจะต้องติดคุก, หมอดูทำนายโชคชะตา
ทำนายทายทัก	บอกเรื่องราวหรือเหตุการณ์โดยอาศัยตำราโหราศาสตร์ เช่น หมอดูทำนายทายทักโชคชะตาราศี
พยากรณ์	บอกเรื่องราวหรือเหตุการณ์ที่คาดว่าจะเกิดขึ้นในอนาคตโดยอาศัยข้อมูลจากตำราโหราศาสตร์หรือความรู้ทางอุตุนิยมวิทยา เช่น โหรพยากรณ์ดวงชะตา, เจ้าหน้าที่พยากรณ์อากาศ
แก้ฝัน		เล่าฝันให้ผู้อื่นทำนาย ; ทำนายฝัน

ญ ๑๗๕ การบอกข้อดีของตน
อวด		แสดงว่าตนมีดีหรือมีสิ่งดี เช่น อวดฉลาด, อวดวิเศษ
อวดอ้าง		พูดถึงบุคคลหรือเหตุการณ์เพื่อแสดงความยิ่งใหญ่ หรือความสามารถของตนโดยไม่เป็นจริง เช่น อวดอ้างว่ารู้จักกับประธานบริษัท
โอ่อวด, โอ้อวด; คุย, คุยโอ่, คุยโอ้ (ไม่ทางการ)	พูดอวด เช่น คุยว่าไม่เคยชกแพ้ใคร
คุยโว, โว (ไม่ทางการ) ; โม้ (ปาก)	พูดอวด (มักแฝงนัยว่าพูดเกินจริง
คุยเขื่อง (ไม่ทางการ)		พูดอวดความยิ่งใหญ่ เช่น คุยเขื่องว่าลุงเป็นรัฐมนตรี
คุยฟุ้ง (ไม่ทางการ)		พูดอวดให้รู้ไปทั่ว เช่น คุยฟุ้งว่าถูกสลากกินแบ่ง
คุยโขมง, คุยโขมงโฉงเฉง (ไม่ทางการ)	พูดอวดเสียงดัง เช่น คุยโขมงว่าลูกชายได้รางวัลเรียนดี

ญ ๑๗๖ การบอกความผิดของตน
สารภาพ		บอกความผิดหรือการกระทำไม่ดีของตน เช่น สารภาพความผิด ; บอกความรักโดยที่ผู้ฟังไม่เคยรู้ เช่น สารภาพรัก

ญ ๑๗๗ การบอกความทุกข์ของตน
ปรับทุกข์	บอกเล่าความทุกข์
ร้องทุกข์	บอกความทุกข์แก่ผู้มีอำนาจเพื่อขอให้ช่วยเหลือ
ร้องฎีกา		ทูลเล้าฯ ถวายฎีการ้องทุกข์
ร้องเรียน	บอกเรื่องราวแก่ผู้มีอำนาจให้จดการแก้ไข
แจ้งความ	แจ้งเหตุต่อเจ้าพนักงาน
อุทธรณ์		บอกเรื่องราวเพื่อขอร้องให้พิจารณาใหม่ เช่น ลูกอุทธรณ์ว่าค่าขนมน้อยไป
ร้องแรกแหกกระเชอ (ปาก)	ร้องเอะอะถึงความเดือดร้อน เช่น ไม่รู้จะไปร้องแรกแหกกระเชอกับใคร
ครวญ, โอดครวญ	พูดถึงความทุกข์ยากให้เห็นใจเช่น ชาวไร่ครวญว่าขาดทุน

ญ ๑๗๘ การบอกข้อบกพร่องผิดพลาดของผู้ฟัง
ตักเตือน		สั่งสอนให้รู้หรือสำนึกในความผิดพลาดหรือในข้อบกพร่อง เช่น ตักเตือนนักศึกษาที่แต่งกายไม่สุภาพ
ติง		เตือนให้รู้ว่าอีกฝ่ายหนึ่งพูดทำผิด เช่น ติงว่าไม่ใช่วันนี้
ทัก		เตือนให้รู้ข้อผิดพลาดซึ่งอีกฝ่ายหนึ่งยังไม่รู้หรือบอกสิ่งผิดปรกติ เช่น เพื่อนทักว่าเขาลืมปิดหน้าต่าง, แม่ทักว่ากระโปรงเปื้อน
ท้วง		กล่าวทันทีที่เห็นว่าอีกฝ่ายหนึ่งพูดหรือทำผิด เช่น เขาท้วงว่าทอนเงินให้เขาไม่ครบ
ทักท้วง		กล่าวหรือแสดงออกว่ามีข้อผิดพลาด เช่น ทักท้วงเงื่อนไขในข้อสัญญา

ญ ๑๗๙ การบอกความไม่ดีของผู้อื่น
โจมตี; จวก, สับ (ปาก)		กล่าวถึงความไม่ดีหนือความผิดของผู้อื่นอย่างรุนแรง เช่น หนังสือพิมพ์โจมตีรัฐบาลหนัก, บทความนี่สับกรมตำรวจ
ประณาม		กล่าวว่ากระทำความผิดที่ร้ายแรงหรือมีความประพฤติที่เสียหายมาก เช่นเขาถูกประณามว่าทรยศต่อชาติ
ติ		กล่าวถึงข้อบกพร่องของสิ่งหรือบุคคล เช่น ติว่าตัวเล็ก
ครหา, ติเตียน, ติฉิน (เขียน)		กล่าวถึงความประพฤติที่บกพร่อง เช่น อย่าให้ชาวบ้านครหา
กล่าวร้าย, ว่าร้าย		กล่าวว่าผู้อื่นไม่ดี เช่น ฉันไม่เคยว่าร้ายใคร
ทับถม		กล่าวให้เห็นความผิดพลาดบกพร่องของผู้อื่นมากขึ้น
ติฉินนินทา, นินทา	กล่าวถึงความไม่ดีของผู้อื่นลับหลัง เช่น เพื่อนๆ นินทาว่าเขาเอาเปรียบ
ค่อน, ค่อนขอด		กล่าวถึงข้อบกพร่องของบุคคล เช่น ค่อนน้องสาวว่าอ้วน
ค่อนแคะ		ค้นหาเอาข้อบกพร่องขึ้นมาว่า
แคะได้			ค้นหาข้อบกพร่องผิดพลาดแม้เพียงเล็กน้อยขึ้นมาว่า

ญ ๑๘๐ การบอกว่าผู้อื่นทำผิด
กล่าวโทษ		แจ้งว่ากระทำผิด
กล่าวหา, หาความ	กล่าวว่าผู้อื่นกระทำความผิด [มักแฝงความหมายว่าไม่เป็นความจริง] เช่น เขากล่าวหาเพื่อนว่ายักยอกเงิน
ปรักปรำ	ดูความหมายใน ซ ๗๔
ฟ้อง		ดูความหมายใน ต ๑๐๐
ใส่ (ปาก)	กล่าวโทษเป็นการใหญ่ เช่น พอแม่มา พี่ติ๋มใส่ใหญ่ว่าฉันไม่ช่วยงานบ้าน
พาโล, พาโลโฉเก (ปาก)		กล่าวว่าผู้อื่นผิด ทั้งๆ ที่ตนเองผิด
ซัด		บอกว่าผู้อื่นเป็นผู้ทำผิดหรือเป็นสาเหตุของความผิด เช่น ซัดว่าเพื่อนเป็นคนขโมย
ซัดทอด		ให้การพาดพิงถึงผู้ร่วมทำผิดหรือเป็นสาเหตุให้ทำผิด เช่น ซัดทอดเพื่อนว่าร่วม
ปล้น
โทษ		บอกว่าผู้อื่นเป็นต้นเหตุของความผิดพลาดหรือการกระทำผิด เช่น โทษว่า น้องทำเสียงดัง นกเลยหนีไปหมด โทษว่า น้องทำเสียงดัง นกเลยหนีไปหมด
รำชั่วโทษพากย์, รำไม่ดีโทษปี่โทษกลอง, รำไม่ดีโทษปี่พาทย์ ขี้ราดโทษล่อง (สำ)		ทำผิดพลาดเองแล้วกลับโทษผู้อื่น

ญ ๑๘๑ การบอกเรื่องควรปฏิบัติ
แนะ		ทำให้เกิดความคิดว่าควรทำอย่างไร เช่น เพื่อนแนะให้หยุดยา
แนะนำ		บอกในฐานะที่มีความรู้หรือประสบการณ์ว่าควรทำหรือปฏิบัติอย่างไร เช่น หมอแนะนำการใช้ยา
ชี้แนะ		บอกว่าควรทำอย่างไร เช่น เรามาชุมนุมกันเองไม่มีผู้ใดชี้แนะ
ชี้นำ		ทำให้คิดคล้อยตามและปฏิบัติตาม เช่น ชี้นำให้ประท้วง
ชี้ช่อง		ทำให้เห็นช่องทางที่ควรกระทำ เช่น ชี้ช่องว่าควรติดต่อกับน้องสาว
ชี้โพรงให้กระรอก (สำ)		แนะแนวทางให้กระทำสิ่งที่ไม่สมควร เช่น ภาพยนตร์ฆาตกรรมบางเรื่องเท่ากับชี้โพรงให้กระรอก
นิเทศ		การแนะนำชี้แจงบอกเล่าเพื่อให้ทราบข้อเท็จจริงในเรื่องที่เกี่ยวข้องกับปัญหาใดปัญหาหนึ่ง
ปฐมนิเทศ	การแนะนำชี้แนวก่อนการศึกษาหรือการทำงาน
ปัจฉิมนิเทศ	การแนะนำชี้แนวแก่ผู้ที่เพิ่งจบหรือกำลังจะจบการศึกษาเพื่อประโยชน์แก่การทำงาน
แนะแนว	แนะนำแนวทางว่าควรจะปฏิบัติอย่างไร
บอกบุญ		บอกชักชวนให้ทำบุญ เช่น บอกบุญให้สร้างโบสถ์
บอกคำบอก	บอกหรืออ่านหนังสือให้เขียนตาม
บอกบท		บอกหรือสั่งให้ทำตาม เช่น คิดเองไม่เป็น ต้องรอให้บอกบท

ญ ๑๘๒ การบอกให้ทำโดยคิดว่าเขาทำไม่ได้
ท้า		บอกให้ผู้อื่นกระทำโดยคิดว่าเขาทำไม่ได้หรือคิดว่าตนทำได้ดีกว่า เช่น ท้าให้หย่า, ท้าเพื่อนวิ่งแข่ง
ท้าทาย		ท้า [ไม่มีกรรม] เช่น พูดจาท้าทาย

ญ ๑๘๓ การบอกคำตอบ
ตอบ; วิสัชนา (เขียน)		บอกคำตอบซึ่งอาจเป็นข้อเท็จจริงหรือความคิดเห็นของผู้พูด เช่น ตอบคำถาม
เฉลย		บอกคำตอบที่ถูกต้อง เช่น เฉลยปัญหา
ไข		บอกคำตอบหรือหาทางออกให้สิ่งที่เป็นปัญหา เช่น ไขความ

ญ ๑๘๔ การรับว่าจะทำได้หรือได้ทำแล้ว
รับ		ตกลงตาม เช่น รับทำ; ให้คำตอบที่ไม่ปฏิเสธ เช่น รับว่าขโมยเงิน, รับรัก, รับผิด
ตอบรับ		ตอบตกลง เช่น เกาหลีใต้ตอบรับเข้าร่วมการแข่งขัน
รับคำ		แสดงว่าจะทำตามคำ เช่น นิดพยักหน้ารับคำ, รับคำเป็นมั่นเหมาะว่าจะมา
รับปาก; รับปากรับคำ (ไม่ทางการ)	บอกว่าจะทำตามคำ เช่น เขารับปากรับคำว่าจะช่วย
ตกปากตกคำ, ตกปากรับคำ, ตกปากลงคำ (ไม่ทางการ)		บอกตกลง เช่น ถ้าไม่แน่ใจก็อย่าเพิ่งตกปากลงคำกับเขา
รับสมอ้าง		รับว่าตนทำหรือเป็นโดยตนไม่ได้ทำ หรือไม่ได้เป็น เช่น รับสมอ้างว่าเป็นเจ้าของบ้านที่เปิดเป็นบ่อน

ญ ๑๘๕ การไม่รับ
ปฏิเสธ		ตอบว่าไม่ถูกหรือไม่ตกลง เช่น ปฏิเสธคำเชิญ
บอกปัด		ตอบว่าไม่ตกลง เช่น บอกปัดข้อเสนอ
แบ่งรับแบ่งสู้		รับบ้างปฏิเสธบ้าง ไม่รับปากเต็มที่ เช่น แบ่งรับแบ่งสู้ถ้าว่างจะไปร่วมงาน
เบี่ยงบ่าย, บ่ายเบี่ยง	ผ่อนผันให้พ้นไปไม่รับคำ เช่น บ่ายเบี่ยงว่าไม่ว่าง
ยักเยื้อง		พูดเลี่ยงไม่ยอมรับ เช่น พูดจายักเยื้องไม่รับว่ายักยอกเงินบริษัท

ญ ๑๘๖ การแสดงความคิดเห็น
ปรารภ		พูดแสดงความคิดเห็น ความต้องการโดยที่ยังไม่มีผู้อื่นพูดเรื่องนั้นๆ ขึ้นก่อน เช่น คุณแม่ปรารภว่าอาทิตย์หน้าเราน่าจะไปเที่ยวทะเล
อภิปราย		แสดงความคิดเห็นโดยมักจะมีข้อเท็จจริงหรือหลักฐานต่างๆ มาประกอบ เช่น อภิปรายปัญหาสิ่งแวดล้อม
วิจารณ์		แสดงความคิดเห็นโดยมีหลักเกณฑ์ทางวิชาการ เช่น วิจารณ์งานเขียน; แสดงความคิดเห็นว่ามีข้อบกพร่อง เช่น ถูกวิจารณ์เสียๆ หายๆ
วิพากษ์วิจารณ์		แสดงความเห็นโดยไม่ต้องอาศัยหลักเกณฑ์ทางวิชาการ เช่น วิพากษ์วิจารณ์นโยบายรัฐบาล

ญ ๑๘๗ การแสดงความคิดขัดแย้ง
เถียง		พูดโต้ตอบคำกล่าวโทษหรือยืนยันว่าสิ่งที่ตนคิดหรือทำนั้นถูกต้อง
เถียงข้างๆ คูๆ		เถียงอย่างดื้อดันทุรัง
เถียงคอเป็นเอ็น		เถียงไม่ยอมลดละ
เถียงคำไม่ตกฟาก	เถียงไม่หยุดปาก
เถียงหน้าดำหน้าแดง		เถียงอย่างจะเอาชนะให้ได้
เถียงไม่ขึ้น		ไม่อาจเถียงได้เพราะจำนนต่อเหตุผล
ถกเถียง		พูดโต้แย้งกันด้วยเหตุผล เช่น ถกเถียงกันอย่างเคร่งเครียด
ทุ่มเถียง		เถียงกันอย่างรุนแรง
โต้เถียง		เถียงกันไปมา
ต่อล้อต่อเถียง		โต้เถียงกันไปมาไม่หยุด
ต่อปากต่อคำ		โต้เถียงกันไปมาไม่ยอมแพ้
โต้คารม		แสดงคารมตอบกันไปมา
โต้วาที		แสดงคารมโดยมีฝ่ายเสนอและฝ่ายค้านในเรื่องใดเรื่องหนึ่ง
ค้าน		พูดว่าไม่เห็นด้วย เช่น ค้านหัวชนฝา
คัดค้าน		แสดงว่าไม่เห็นด้วย เช่น ที่ประชุมลงมติคัดค้านร่างพระราชกฤษฎีกาฉบับนี้
คัดง้าง		พยายามคัดค้าน เช่น จะคัดง้างอย่างไรก็ไม่มีประโยชน์
แย้ง		แสดงความเห็นต่างออกไป เช่น เขาแย้งว่ายังไม่ควรด่วนสรุป
โต้แย้ง		แสดงความเห็นขัดแย้งกับอีกฝ่ายหนึ่ง เช่น รับคำโดยไม่โต้แย้ง

ญ ๑๙๐  ญ ๑๙๙ การพูดแสดงความรู้สึก
ญ ๑๙๐ การพูดแสดงความเศร้าความทุกข์
คร่ำครวญ	พูดแสดงความโศกเศร้าเสียใจ เช่น แม่คร่ำครวญถึงลูกที่ตายจากไป
ปริเทวะ, ปริเทวนะ		ความคร่ำครวญ
ตีโพยตีพาย		ดูความหมายใน ง ๘๒
รำพัน		พูดถึงความดีงามของบุคคลหรือความทุกข์ยากเป็นต้นด้วยความเศร้า ความทุกข์

ญ ๑๙๑ การพูดแสดงความรัก
เกี้ยว, เกี้ยวพาน, เกี้ยวพาราสี		พูดแสดงความรักใคร่ในเชิงชู้สาว เช่น เกี้ยวผู้หญิง, พูดจาเกี้ยวพาราสี
จีบ (ปาก); ขายขนมจีบ (สำ)		เกี้ยวผู้หญิง
เกาะแกะ, เคาะแคะ		พูดพาดพิงเชิงชู้สาว
พูดและเลียม		พูดเกี้ยวผู้หญิงทีเล่นทีจริงลามเข้าไปทีละน้อย
พร่ำพลอด, พลอดรัก		ดูความหมายใน ซ ๑๕๐

ญ ๑๙๒ การพูดแสดงความพอใจผู้อื่น
ชม		คิดหรือกล่าวถึงอย่างพอใจ เช่น นึกชมผู้จัดการ, ชมเปาะ, ชมเสียเลิศลอยฟ้า
ชมเชย		กล่าวแสดงความพอใจความดีความสามารถของผู้น้อย เช่น ชมเชยนักเรียนที่ช่วยงานโรงเรียน
ยกยอ, ยอ, เยิรยอ (เขียน), ยกยอปอปั้น (ไม่ทางการ)		ชมความดีความสามารถเพื่อให้พอใจ เช่น ขับกวีเยิรยอความงาม
ยกย่อง		ดูความหมายใน ช ๙๐
สดุดี		กล่าวคำยกย่อง เช่น สดุดีวีรกรรม
สรรเสริญ	คิดหรือกล่าวถึงอย่างยกย่อง เช่น นึกสรรเสริญความสามารถ, สรรเสริญน้ำใจ
ป้อยอ		พูดยกย่องและเอาใจโดยหวังประโยชน์ เช่น เขาป้อยอเธอด้วยคำหวาน
หยอด (ปาก)	พูดให้พอใจหรือประทับใจโดยใช้คำพูดสั้นๆ เช่น เขาหยอดว่าขนมอร่อย
แซ่ซ้อง		เปล่งเสียงแสดงความนิยมยินดีหรือสรรเสริญกันทั่วไป เช่น ผู้คนแซ่ซ้องสรรเสิญ
สาธุการ		การเปล่งวาจาว่าชอบแล้วเมื่อเห็นว่าควรสรรเสริญ

ญ ๑๙๓ การพูดแสดงความไม่พอใจ
บ่น		พูดแสดงความไม่พอใจหรือความวิตกห่วงใย เช่น บ่นออดแอด, บ่นกะปอดกะแปด, บ่นอุบอิบ, บ่นพึม, บ่นพึมพำ, บ่นงึมงำ, บ่นอู้, บ่นออด, บ่นหงอดๆ, บ่นว่าทำไมลูกยังไม่กลับ

ญ ๑๙๔ การพูดแสดงความไม่พอใจผู้ฟัง
ว่า		กล่าวว่าทำผิด เช่น ว่าลูกน้องสาดเสียเทเสีย
ว่ากล่าว		ว่าผู้น้อยเพื่อให้ปรับปรุงตน
เอ็ด		ดุเสียงดัง เช่น ถูกแม่เอ็ดที่ทำแจกันแตก
เอ็ดตะโร	ดุด้วยเสียงดังลั่น ; ทำเสียงอึกทึก
ขนาบ (ปาก)	ดุว่าที่ได้ทำผิดและไม่ให้ทำผิดต่อไป เช่น ถูกคุณยายขนาบเรื่องกลับบ้านค่ำ
ไล่เบี้ย (สำ)	ดุว่าผู้เกี่ยวข้องกับผู้ทำผิด เช่น คุณแม่ว่ายายน้อยไม่ได้เลยมาไล่เบี้ยเอากับฉัน
ต่อว่า ; ต่อว่าต่อขาน (ไม่ทางการ)		พูดแสดงความไม่พอใจเพราะผู้ฟังไม่ทำตามที่พูดหรือสัญญาไว้ เช่น ลูกค้าต่อว่าว่าส่งของให้ไม่ครบ
ตัดพ้อ, ตัดพ้อต่อว่า	ต่อว่าด้วยความน้อยใจ เช่น ตัดพ้อสามี
ตำหนิ		กล่าวว่าผู้กระทำการบกพร่อง เช่น ตำหนิว่าบกพร่องต่อหน้าที่

ญ ๑๙๕ การพูดว่าอย่างไม่ตรงไปตรงมา
ประชด, ประชดประชัน	แกล้งพูดหรือทำตรงข้ามกับใจเพราะความไม่พอใจ เช่น ประชดว่าอยากได้ก็เอาไปให้หมด
หุงข้าวประชดหมา ปิ้งปลาประชดแมว (สำ)	ทำประชดหรือแดกดันซึ่งรังแต่จะเสียประโยชน์
พูดหยิกแกมหยอก	พูดว่าเจ็บๆแต่ทำเหมือนพูดเล่น
เสียดสี		ว่าโดยไม่กล่าวตรงๆ เช่น เสียดสีสังคมได้อย่างถึงอกถึงใจ
กระแนะกระแหน	พูดแสดงความไม่พอใจ ไม่ชอบ หรืออิจฉา อย่างไม่ตรงไปตรงมา เช่น กระแนะกระแหนเรื่องการแต่งกาย
เปรียบเปรย	พูดว่าเปรียบไม่เจาะจง เช่น เขาพูดเปรียบเปรยว่ากิ้งก่าได้ทอง ไม่รู้ว่าใคร
กระทบ		พูดให้กระเทือนไปถึงผู้อื่น เช่น แกล้งว่าลูกกระทบสามี
กระทบกระเทียบ	เปรียบเปรยให้กระทบถึง เช่น เขาพูดกระทบกระเทียบฉันว่ากิ่งก่าได้ทอง
กระทบกระแทก		กล่าวเปรยๆให้กระทบถึงอย่างแรง เช่น เขาพูดกระทบกระแทกฉันว่าแย่งสามีเขา
แขวะ (ปาก)	พูดให้กรพทบถึง
เหน็บ, เหน็บแนม	พูดสะกิดถึงส่วนที่ไม่ดี
ถากถาง		ค่อนว่าให้เจ็บใจ เช่น เขาถากถางน้องที่เป็นหนี้เป็นสิน
พูดทิ่มตำ, พูดทิ่มแทง	พูดให้เจ็บใจ
แดก	ยกเอาสิ่งที่อีกฝ่ายหนึ่งชอบขึ้นมาย้อนเปรียบเทียบ เช่น พูดแดกว่าเสื้อของเขาไม่สวยเท่าของฉัน
ตอดเล็กตอดน้อย	พูดเหน็บแนมถึงข้อบกพร่องเล็กๆน้อยๆหลายๆเรื่อง เช่น รำคาญพวกปากหอยปากปู คอยตอดเล็กตอดน้อยอยู่เรื่อย

ญ ๑๙๖ การพูดแสดงความต้องการให้ผู้อื่นได้รับผลร้ายด้วยความโกรธเป็นต้น
แช่ง	พูดให้เขาได้รับผลร้าย เช่น แช่งให้ตกนรก
แช่งชักหักกระดูก	แช่งด่าด้วยความโกรธ เช่น แช่งชักหักกระดูกโชคชะตา
สาป, สาปสรร	กล่าวคำให้มีอันเป็นไปต่างๆ ด้วยอำนาจวิเศษของตน เช่น สาปให้เป็นหิน
สาปแช่ง	พูดให้ได้รับผลร้ายเพราะความโกรธหรือเกลียด เช่น ชาวบ้านสาปแช่งพวกอันธพาล

ญ ๑๖๗ การพูดแสดงความดูหมิ่น
เยาะ	พูดแสดงความดูหมิ่นอย่างไม่โจ่งแจ้ง เช่น เยาะน้องว่าขยันอย่างนี้คงสอบได้ที่ ๑ หรอก
เย้ย	ทำหรือพูดให้อีกฝ่ายหนึ่งเจ็บใจโดยถือว่าไม่อาจเอาชนะตนได้ เช่น เย้ยว่าถ้าอยากได้ลูกคืนก็มาเอาไป
เยาะเย้ย	นำข้อผิดพลาดหรือข้อบกพร่องของอีกฝ่ายหนึ่งมากล่าวให้เป็นที่ขบขัน ทำให้เขาได้อายหรือเจ็บใจ เช่น เยาะเย้ยผู้แพ้
เยาะเย้ยไยไพ, ไยไพ	พูดเยาะเย้ยให้เขาอาย

ญ ๑๙๘	การแสดงพูดไมตรี
ทัก,  ทักทาย; ตรัสทักทาย, ทรงทักทาย (ราชา)		ไต่ถามถึงความเป็นอยู่หรือทุกข์สุข ในโอกาสที่พบกัน
ปฏิสันถาร; มีพระราชปฏิสันถาร (ราชา : กษัตริย์), ทรงปฏิสันถาร (ราชา : เจ้านาย) 		ทักทายผู้มาหา [มักใช้แก่การทักทายเป็นทางการ] 
ปราศรัย; ทรงปราศรัย (ราชา)		พูดด้วยไมตรีจิตในโอกาสที่สำคัญ
โอภาปราศรัย		ทักทายด้วยความสนิทสนมเป็นกันเอง

ญ ๑๙๙ การพูดแสดงว่ารู้สึกถึงความมีน้ำใจ
ขอบใจ; ขอบอกขอบใจ (ไม่ทางการ)		พูดแสดงว่ารู้สึกถึงความมีน้ำใจ [ผู้ใหญ่ใช้แก่ผู้น้อยหรือใช้ระหว่างผู้มีฐานะเท่าเทียมกัน] เช่น เขาขอบคุณเพื่อนที่ช่วยเหลือ
ทรงขอบใจ 		ขอบใจ [กษัตริย์และพระราชวงศ์ตรัสก่สามัญชน]
พระราชทานพระราชกระแสขอบใจ		ขอบใจ [กษัตริย์ตรัสแก่สามัญชน]

ญ ๒๐๐  ญ ๒๐๑ การพูดเพื่อความสนุกและเพื่อประโยชน์ของตน
ญ ๒๐๐ การแกล้งพูดเพื่อความสนุก
ล้อ		แกล้งพูดถึงให้เห็นขัน เช่น ล้อว่าน้องขี้แย
ล้อเล่น		พูดเล่นเพื่อความสนุกสนาน เช่น คุณอย่าล้อเล่นน่า, เรื่องอย่างนี้ไม่ควรเอามาล้อเล่น
หยอกล้อ	พูดเล่นล้อกันด้วยความรัก เช่น คู่รักทั้งสองพูดจาหยอกล้อกัน
สัพยอก		ล้ออย่างอารมณ์ดี
เย้า; เคาะ (ปาก)		พูดเป็นนัยโดยตั้งใจจะล้อ เช่น เขาเย้าว่าแต่งตัวสวยจริง จะไปไหน
กระเซ้า; แซว (ปาก)	แกล้งล้อเพื่อให้รำคาญหงุดหงิด
หยอกเอิน		พูดจาหยอกกันระหว่างผู้รักใคร่สนิทสนม
ยั่ว, ยั่วแหย่, เย้าหยอก, เย้าแหย่, หยอกเย้า, แหย่เย้า		ดูความหมายใน ซ ๒๙

ญ ๒๐๑ การพูดเพื่อไม่ให้ถูกตำหนิ
แก้		ทำให้ความเข้าใจผิดหรือข้อกล่าวหาหรือปัญหาหมดสิ้นไป เช่น แก้ข้อกล่าวหา, แก้ปัญหา
แก้ตัว		ถูกตำหนิแล้วไม่ยอมรับว่าบกพร่องจริง พยายามหาเหตุผลต่างๆ มาอ้าง เช่น แก้ตัวว่าต้องทำงานที่บริษัทจึงกลับบ้านดึก
แก้ตัวไปน้ำขุ่นๆ		แก้ตัวด้วยเหตุผลที่ไม่น่าเชื่อถือ
แก้เกี้ยว		พูดให้เหตุผลของการกระทำเพื่อให้พ้นผิด เช่น พูดแก้เกี้ยวว่าที่อ่านจดหมาย เพราะเกรงจะเป็นเรื่องด่วน
ออกตัว		พูดล่วงหน้าถึงความบกพร่องของตนเพื่อมิให้ผู้ใดตำหนิได้ เช่น เขาออกตัวว่าไม่สันทัดการพูด
ป้องกันตัว	พูดไว้เผื่อมีคนคิดว่าทำผิด

ญ ๒๑๐  ญ ๒๑๗ การพูดเพื่อให้มีผลต่อผู้อื่น
ญ ๒๑๐ การพูดให้ขัน
พูดติดตลก		พูดโดยใช้ถ้อยคำหรือโวหารชวนให้คนหัวเราะขบขัน
พูดตลกคะนอง		พูดตลกด้วยความคะนอง
พูดตลกโปกฮา		พูดตลกให้ฮากัน
จี้เส้น, พูดจี้เส้น		พูดให้ขัน

ญ ๒๑๑ การพูดให้สบายใจ
ปลอบ, ปลอบโยน, ปลุกปลอบ		ดูความหมายใน ซ ๒๓

ญ ๒๑๒ การพูดไม่ให้ลืม
เตือน		พูดเรื่องที่ผู้ฟังรู้แล้วเพื่อไม่ให้ลืมหรือเพื่อให้ระวัง เช่น เตือนให้มาตรงเวลา
ลำเลิก; ลำเลิกเบิกกระเชอ (ไม่ทางการ)		พูดถึงบุญคุณที่ตนเคยกระทำต่อผู้ฟัง เช่น ลำเลิกเรื่องเคยให้ยืมเงิน

ญ ๒๑๓ การพูดให้เชื่อ
สัญญา; สัญญิงสัญญา (ไม่ทางการ)	บอกความตั้งใจว่าจะปฏิบัติตามที่ผู้ฟังต้องการ เช่น สัญญาว่าจะประพฤติดี
ปฏิญาณ 		ให้คำมั่นสัญญา โดยมากมักเป็นไปตามแบบพิธี เช่น ทหารใหม่ปฏิญาณตนในวันกองทัพไทย
ปฏิญญา			การให้คำมั่นสัญญาหรือการแสดงยืนยันโดยถือเอาสิ่งศักดิ์สิทธิ์หรือความสุจริตใจเป็นที่ตั้ง
สาบาน		บอกความตั้งใจว่าจะปฏิบัติหรือกล่าวอ้างว่าเป็นความจริงถ้าไม่ปฏิบัติ หรือไม่เป็นความจริงขอให้ตนประสบเหตุร้าย เช่น สาบานว่าที่เล่ามาทั้งหมดเป็นความจริง
สบถ		อ้างสิ่งศักดิ์สิทธิ์ให้ลงโทษตนถ้าพูดไม่จริงหรือไม่ทำตามที่พูด เช่น สบถว่าถ้าผิดคำพูดขอให้ฟ้าผ่าตาย

ญ ๒๑๔ การพูดให้ยกโทษ
ขอโทษ, ขอลุแก่โทษ, ขออภัย; ขอโทษขอโพย (ไม่ทางการ)		ขอให้ยกโทษ เช่น ขอโทษภรรยาที่เข้าใจผิด
ขออภัยโทษ		ขอให้พระมหากษัตริย์ยกโทษทางอาญา
ขมา, ขอขมา, ขอสมาลาโทษ		ขอโทษที่ได้ล่วงเกิน เช่น ไปขมาศพ, ขอขมาพ่อแม่ผู้หญิง, ขอสมาลาโทษเจ้าพ่อ
ขออโหสิ, ขออโหสิกรรม		ขอให้ยกโทษไม่จองเวรกันต่อไป เช่น ขออโหสิที่เคยล่วงเกิน

ญ ๒๑๕ การพูดราวกับรู้ความจริงเพื่อให้อีกฝ่ายหนึ่งทำตามที่ตนต้องการ
ดักคอ		พูดสกัดความคิดของคนอื่นก่อนที่เขาจะพูด เช่น ฉันดักคอเขาว่าจะยืมเงินหรือ เขาเลยเขินไม่กล้ายืม
ซ้อมค้าง	แกล้งพูดราวกับรู้ความจริงเพื่อหลอกให้อีกฝ่ายหนึ่งสารภาพ เช่น น้องแอบหนีไปเที่ยวเมื่อคืนนี้ แต่ถูกคุณแม่ซ้อมค้าง ก็เลยสารภาพ

ญ ๒๑๖ การพูดเพราะต้องการพบและให้ไปหา
เรียกหา		ร้องออกชื่อเพราะต้องการพบ เช่น ลูกเรียกหาแม่
ให้หา; มีพระราชกระแสรับสั่งให้หา (ราชา : กษัตริย์ และเจ้านายชั้นสูง) รับสั่งให้หา (ราชา : เจ้านาย)		ให้ไปหา เช่น อาจารย์ใหญ่ให้หา

ญ ๒๑๗ การพูดเพื่อให้ปฏิบัติ
บอกแขก, ออกปากบอกแขก (สำ)		บอกเพื่อนบ้านให้มาช่วยกันทำงาน
สั่ง		บอกให้ปฏิบัติ เช่น สั่งให้ลูกรีบกลับบ้าน
สั่งเสีย		บอกให้ปฏิบัติหลังจากที่ตนจากไปแล้ว เช่น สั่งเสียลูกๆ ให้ดูแลบ้าน
ประกาศิต	สั่งโดยใช้อำนาจเด็ดขาด เช่น เธอประกาศิตคำสาปสรรขอให้เขาสิ้นชีวิต
บัญชา		สั่งโดยผู้มีอำนาจ เช่น เธอบัญชาให้เขาทำการอันยากยิ่ง, พระกัศยปมุนีบัญชาพระอินทร์ให้มายังโรงพิธี
คาดคั้น		พยายามพูดย้ำให้ทำหรือให้ได้ความจริง เช่น คาดคั้นให้คืนเงิน, ถามคาดคั้นว่าใครให้เงิน
ขอร้อง		ขอให้ทำตาม เช่น ขอร้องให้ทุกคนเงียบ
ออด		พร่ำพูดจนอีกฝ่ายหนึ่งยอมตามด้วยความปรานี เช่น ลูกออดขอเงินแม่
อ้อน		พร่ำขอโดยแสดงอาการงอแงอย่างเด็ก เช่น ลูกๆ อ้อนจะเอาของเล่น
ออดอ้อน	พูดด้วยคำอ่อนหวานให้อีกฝ่ายหนึ่งยอมตาย เช่น ออดอ้อนคนรักให้ตกลงใจแต่งงาน
อ้อนวอน	พยายามขอร้องให้เขาใจอ่อนยอมทำตาม เช่น อ้อนวอนให้รับเข้าทำงาน
วิงวอน		พยายามขอร้องให้เขาเห็นใจสงสารยอมทำตาม เช่น วิงวอนขอชีวิต
ว่าวอน, เว้าวอน		อ้อนวอนอย่างอ่อนหวาน เช่น เว้าวอนอยู่นานกว่าจะใจอ่อนให้ยืมเงิน
สาระวอน (ปาก)		พูดออดอ้อนโดยใช้จริตมารยา เช่น สาระวอนฟ้องผัว
คะยั้นคะยอ		พยายามพูดให้เขาตัดสินใจทำตามต้องการ
รบเร้า		พูดซ้ำแล้วซ้ำอีกเพื่อให้ทำตาม เช่น ภรรยารบเร้าให้สามีซื้อแหวนให้
เร่งเร้า		พูดซ้ำแล้วซ้ำอีกเพื่อให้ทำตามโดยเร็ว เช่น เร่งเร้าให้ใช้หนี้
เคี่ยวเข็ญ	พูดซ้ำแล้วซ้ำอีกให้จำใจต้องทำตามในที่สุด เช่น ภรรยาเคี่ยวเข็ญให้สามีหางานใหม่
รบ; ตะแหง่วๆ (ปาก)		พร่ำพูดอ้อนวอนจนน่ารำคาญ [ผู้น้อยใช้แก่ผู้ใหญ่ที่สนิทสนม] เช่น ลูกรบให้พ่อพาไปเที่ยว
เซ้าซี้		พร่ำพูดให้เขายอมทำตามต้องการ เช่น พ่อบอกว่าไม่ว่างแต่ลูกก็ยังเซ้าซี้ให้พาไปเที่ยว
พูดพะเน้าพะนึง		พยายามพูดเซ้าซี้อยู่นานเพื่อให้กระทำตาม เช่น ถ้าเขาไม่เต็มใจ ก็อย่ามัวพูดพะเน้าพะนึงอยู่เลย
กำชับ		พูดเน้นว่าเป็นเรื่องสำคัญและสั่งย้ำให้ทำ เช่น กำชับไม่ให้บอกพ่อ
ปลุกระดม	ยุยงและเร้าใจให้คนจำนวนมากลุกฮือขึ้น เช่น ปลุกระดมมวลชน
เกลี้ยกล่อม; กล่อม (ปาก)		พูดจนคล้อยตามในที่สุด เช่น นายหน้ากล่อมคุณแม่จนตกลงซื้อบ้าน
ตะล่อม		ค่อยๆ พูดนำเข้าสู่จุดหมาย
หว่ายล้อม	พูดให้เหตุผลต่างๆ ตะล่อมเข้าสู่จุดที่ต้องการ
ชักแม่น้ำทั้งห้า (สำ)		พูดให้เหตุผลต่างๆ เพื่อให้ผู้ฟังรู้สึกว่าสมควรกระทำ
เอาน้ำเย็นเข้าลูบ (สำ)		ดูความหมายใน จ ๑๖๔
ชวน		บอกให้ปฏิบัติตามและตนจะร่วมปฏิบัติ เช่น ชวนไปดูละคร
ชักชวน		บอกให้ปฏิบัติตาม ส่วนตนจะร่วมปฏิบัติหรือไม่ก็ได้ เช่น ชักชวนให้เรียนต่อ
ทาบทาม	ลองพูดชวนเป็นการหยั่งใจว่าเขาจะรับข้อเสนอหรือไม่ เช่น ทาบทามให้มาทำงานด้วย
เชิญ		บอกให้ทำอย่างใดอย่างหนึ่งด้วยความสุภาพหรือเคารพ เช่น เชิญกล่าวคำปราศรัย, เชิญเทวดา
เชื้อเชิญ		เชิญให้ทำอย่างหนึ่งซึ่งเป็นประโยชน์ต่อผู้ทำเอง เช่น เชื้อเชิญให้นั่ง
ชวนเชิญ, เชิญชวน	ชักจูงให้ทำตามด้วยความสุภาพ เช่น ชวนเชิญให้ปลูกต้นไม้
นิมนต์		เชิญ [ใช้แก่ภิกษุสามเณร] เช่น นิมนต์พระ ๙ รูป
อาราธนา	เชิญ, อ้อนวอน [ใช้แก่ภิกษุสามเณรและสิ่งศักดิ์สิทธิ์] เช่น อาราธนาพระรัตนตรัย
จีบ (ปาก)	พูดประจบเอาใจให้สมปรารถนา เช่น จีบคุณยายขอแหวนทับทิม
เกี้ยว		พูดเลียบเคียงให้สมปรารถนา เช่น เกี้ยวขอบทความ
เต๊าะ (ปาก)	พูดหรือแสดงอาการเลียบเคียงให้สมปรารถนา
ฉอเลาะ, ฉะอ้อน, ออเซาะ, ปะเหลาะ	ดูความหมายใน ซ ๒๑ ซ ๒๐

ญ ๒๑๘  ญ ๒๕๔ การพูดเพื่อผลบางประการ
ญ ๒๑๘ การพูดเพื่อทำความตกลง
เจรจา		พูดเพื่อทำความตกลง เช่น รัฐบาลเจรจากับฝ่ายกบฏ

ญ ๒๑๙ การพูดเพื่อให้ได้ข้อมูล
ถาม; ปุจฉา (เขียน); ตรัสถาม, ทรงถาม (ราชา)		พูดเพื่อให้ได้ข้อมูล เช่น ถามซอกแซก, ถามจุกจิกจู้จี้
สืบถาม		เที่ยวถามให้ได้เรื่องราว
สอบถาม	ถามเพื่อกิจธุระ เช่น สอบถามประวัติผู้ป่วย, สอบถามรายละเอียด
ไต่ถาม, ถามไถ่, ไถ่ถาม		ถามถึงความเป็นอยู่ส่วนตัว เช่น ไต่ถามทุกข์สุข
สอบสวน, สอบปากคำ		ถามเพื่อเทียบข้อเท็จจริงว่าจะลงรอยกันกับหลักฐานหรือพยานอย่างไรหรือไม่ เช่น  ตำรวจสอบสวนผู้ต้องหา
ไต่สวน		ถามไปทีละขั้นเพื่อให้ได้ข้อเท็จจริง เช่น ไต่สวนกรณีทุจริต
สืบสาวราวเรื่อง	สืบถามให้ได้เรื่อง เช่น อย่าเพิ่งวู่วาม สืบสาวราวเรื่องให้ดีเสียก่อน
สอบสวนทวนความ, สอบสวนทวนพยาน	(ไม่ทางการ) ถามและไตร่ตรองให้ได้ข้อเท็จจริง เช่น คุณควรจะสอบสวนทวนความให้ดีเสียก่อนจะลงโทษลูก
ซัก, ซักถาม	ถามซ้อนๆ หลายคำถาม เช่น ซักถามรายละเอียด
ซักไซ้		ถามอย่างละเอียดถี่ถ้วน เช่น ซักไซ้เรื่องส่วนตัว
ซักฟอก		ซักถามให้รู้ชัดว่าได้กระทำผิดหรือไม่
ไล่เลียง		ถามดักไปดักมา [มักโดยผู้มีฐานะเหนือกว่า] เช่น ไล่เลียงหลานว่าใครเป็นคนทำแจกันแตก
ซาวเสียง, หยั่งเสียง		ดูความหมายใน ซ ๑๗
สัมภาษณ์		พบปะสนทนาเพื่อต้องการทราบเรื่องราวจากอีกฝ่ายหนึ่ง เช่น สัมภาษณืดารา

ญ ๒๒๐ การพูดเพื่อให้ได้ความคิดเห็น
ปรึกษา		ขอความคิดเห็นหรือร่วมแสดงความคิดเห็นก่อนจะตัดสินใจกระทำ เช่น ปรึกษาทนายเรื่องจะฟ้องเรียกค่าเสียหาย, ปรึกษากับน้องเรื่องซื้อของขวัญให้แม่
ปรึกษาหารือ, หารือ		ร่วมกันแสดงความคิดเห็นเพื่อหาข้อยุติ เช่น ผู้นำทั้งสองหารือกันเรื่องการให้ความร่วมมือ
ถก		แลกเปลี่ยนความคิดเห็นและโต้แย้งกันด้วยเหตุผล เช่น ถกปัญหา

ญ ๒๓๐  ญ ๒๕๕ การพูดลักษณะต่างๆ
ญ ๒๓๐  ญ ๒๕๑ การพูดที่มีการเปล่งเสียงลักษณะต่างๆ
ญ ๒๓๐ การเปล่งเสียงดังและค่อย
ตะโกน		ส่งเสียงดัง เช่น ตะโกนโหวกเหวก
ตะเบ็ง		ทำให้เสียงดังขึ้น เช่น ตะเบ็งเสียงแข่งกับเครื่องยนต์
แผด		ทำให้มีเสียงดังท่ามกลางความเงียบ เช่น เขาแผดเสียงตะคอกฉัน, เครื่องยนต์แผดก้อง, เสียงปืนแผดขึ้นมา
ตวาด		เปล่งเสียงดังใส่ผู้อื่นด้วยความโกรธ เช่น ตวาดแหว
ตะคอก		ทำเสียงห้วนดุ เช่น ตะคอกเขาให้ถอยออกไป
ตะเพิด		ตวาดให้พ้นไป เช่น ตะเพิดน้องให้ไปห่างๆ
พูดเต็มเสียง		พูดโดยมิได้พยายามให้เสียงเบาลง
ขึ้นเสียง		พูดเสียงดังอย่างไม่พอใจ เช่น ขึ้นเสียงเถียงแม่
โวยวาย		พูดหรือร้องเสียงดัง เช่น โวยวายว่าขโมยขึ้นบ้าน
เอะอะ		โวยวาย เช่น เขาเอะอะว่ากระเป๋าหาย, ไม่รู้จะเอะอะเอากับใคร; เสียงดังโวยวาย เช่น ได้ยินเสียงเอะอะที่นอกถนน
เอะอะมะเทิ่ง (ปาก)		ส่งเสียงดังเอ็ดตะโร เช่น อย่าเอะอะมะเทิ่งไปเลย อายชาวบ้านเขา
บ๊งเบ๊ง, ล้งเล้ง, เล้ง (ปาก)		เปล่งเสียงดังเต็มที่เพราะโกรธ เช่น ลูกค้ามาบ๊งเบ๊งหาว่าขายของเก๊
โบ๊เบ๊ (ปาก)		เปล่งเสียงดัง แต่ฟังเนื้อความไม่ถนัด เช่น เขาพูดโบ๊เบ๊อะไรก็ไม่รู้
บันลือ (กวี)		เปล่งเสียงดังก้อง เช่น บันลือสีหนาท
คำราม		พูดเสียงดังน่ากลัว เช่น คำรามว่าฆ่ามันให้หมด; ทำเสียงดังน่ากลัว เช่น เสือคำราม, ฟ้าคำราม
พูดปาว, พูดเปิงๆ	พูดเสียงดังจนได้ยินไปทั่ว เช่น พูดเปิงๆ ว่าเขาไม่ได้เป็นคนใช้ใคร
พูดค่อยๆ, พูดเบาๆ 	พูดเสียงเบาแทบไม่ได้ยิน
กระซิบ; กระซิบกระซาบ (ไม่ทางการ)		พูดด้วยเบาๆ เช่น กระซิบความลับ
ซุบซิบ		พูดกันเบาๆ เช่น เขาซุบซิบอะไรกัน
พูดออมเสียง		ไม่พูดดังเพราะเกรงคนอื่นได้ยิน
พูดไม่เต็มเสียง		ไม่พูดดังเพราะไม่มั่นใจหรือเกรงกลัว
ลดเสียง		พูดให้เสียงเบาลง
พูดอุบอิบ	ไม่เปล่งเสียงให้ได้ยินชัดเจน
พูดอยู่ในคอ		ไม่เปล่งเสียงให้ดังออกมา
พึมพำ		พูดเบาๆ ไม่เปล่งเสียงให้ดังออกมา
พูดงึมงำ		พูดเสียงเบาหรืออยู่ไกลทำให้ได้ยินไม่ถนัด เช่น เสียงพ่อกับแม่คุยกันงึมงำอยู่ในห้อง
พูดหงุงหงิง	พูดด้วยเสียงเบา [มักเป็นผู้หญิงและเด็ก]
คุยกะจุ๋งกะจิ๋ง, คุยกะหนุงกะหนิง		คุยอย่างเพลิดเพลินด้วยเสียงเบาๆ [มักเป็นผู้หญิงและเด็ก]
กระจู๋กระจี๋, จู๋จี๋; ดู๋ดี๋ (ปาก)	พูดเบาๆ ด้วยความรักใคร่

ญ ๒๓๑ การเปล่งเสียงดังชัดเจนและไม่ชัดเจน
พูดชัดถ้อยชัดคำ		เปล่งเสียงพูดอย่างชัดเจน
พูดฉะฉาน, พูดฉาดฉาน		พูดเสียงดังชัดเจนอย่างมั่นใจ
เน้น, เน้นถ้อยเน้นคำ, พูดเน้น		พูดให้ชัดเจนหนักแน่นเพื่อให้เห็นความสำคัญ
พูดอู้อี้		พูดฟังไม่ชัดอย่างเสียงคนจมูกบี้หรือคนบ่น
พูดลิ้นไก่สั้น, พูดอ้อแอ้		พูดฟังไม่ชัดอย่างเสียงคนเมา
พูดลิ้นคับปาก		พูดฟังไม่ชัดเพราะลิ้นผิดปรกติ ทำให้เปล่งเสียงไม่ชัดเจน

ญ ๒๓๒ การพูดด้วยกระแสเสียงต่างๆ 
พูดเสียงใส		พูดด้วยน้ำเสียงซึ่งแสดงความรู้สึกสดใสไม่ขุ่นมัว [ใช้แก่ผู้หญิงและเด็ก]
พูดเสียงหวาน		พูดด้วยน้ำเสียงน่าฟัง [ใช้แก่ผู้หญิง]
พูดเสียงอ่อนเสียงหวาน		พูดด้วยน้ำเสียงอ่อนหวานอย่างประจบเอาใจ
พูดเสียงเครียด		พูดด้วยน้ำเสียงซึ่งแสดงความรู้สึกเครียด
พูดเสียงหนัก		พูดลงน้ำหนักเสียงแสดงความไม่พอใจเป็นต้น
พูดเสียงอ่อนๆ 		พูดเบาๆ ไม่ขึงขัง
พูดเสียงอ่อยๆ, พูดอ่อยๆ 		พูดเบาๆ ด้วยความไม่สบายใจ ไม่แน่ใจ
พูดเสียงสั่น		พูดด้วยน้ำเสียงซึ่งแสดงความรู้สึกกลัวเป็นต้น
พูดเสียงแข็ง		พูดเสียงดังหนักแน่นแสดงว่าไม่ยอมอ่อนข้อให้
พูดด้วยน้ำเสียงเฉียบขาด		พูดด้วยน้ำเสียงซึ่งแสดงความแน่วแน่ไม่ให้มีการเปลี่ยนแปลง
พูดจากระแทกกระทั้น, พูดกระแทกเสียง		พูดเสียงแข็งและดัง
พูดกระโชกกระชาก, พูดกระโชกโฮกฮาก, สำราก		พูดกระตุกหรือกระแทกเสียง มีลักษณะคล้ายเสียงขู่
พูดห้วนๆ, พูดไม่มีหางเสียง		พูดโดยไม่มีคำลงท้ายแสดงความสุภาพ
พูดอย่างมะนาวไม่มีน้ำ (สำ)		พูดห้วนๆ อย่างไม่มีไมตรี
พูดจานุ่มนวล		พูดไม่ให้ระคายความรู้สึกของผู้อื่น
พูดแปร่ง	มีสำเนียงพูดผิดเพี้ยนไปเล็กน้อยจากที่พูดกัน
พูดเหน่อ	พูดเสียงเพี้ยนจากระดับเสียงมาตรฐาน

ญ ๒๓๓  ญ ๒๓๔ การพูดลีลาต่างๆ
ญ ๒๓๓ การพูดเร็วและช้า
พูดเป็นรถไฟด่วน, พูดเร็วเป็นรถไฟด่วน, พูดใส่คะแนนไม่ทัน (สำ)		พูดเร็วมาก
พูดรัว		พูดเร็วและไม่ชัดเจน
พูดเนิบๆ	พูดช้าๆ ลากๆ 
พูดเรื่อยๆ 	พูดช้าๆ ติดต่อกันไป
พูดยานคาง	พูดลากเสียง
ทอดเสียง	พูดลากเสียงตอนท้าย

ญ ๒๓๔ การพูดติดขัดและไม่ติดขัด
พูดอ้อมแอ้ม		พูดไม่ค่อยออกและเสียงไม่ดังชัดเจน
พูดกล้อมแกล้ม		พูดอ้อมแอ้มพอให้ผ่านไป
พูดอึกอัก, กระอึกกระอัก		พูดไม่ออกติดกึกกักอยู่ในคอ
พูดตะกุกตะกัก		ติดๆ ขัดๆ
ติดอ่าง, พูดติดอ่าง	พูดไม่ใคร่ออกทันใจ กว่าจะพูดได้แต่ละคำต้องย้ำคำต้นอยู่นานจึงพูดต่อไปได้
พูดกระท่อนกระแท่น		พูดได้ขาดๆ ไม่ครบถ้วน
ละล่ำละลัก		พูดติดกึกกักเพราะรีบ
พูดอ้ำๆ อึ้งๆ 		พูดแล้วชะงัก จับความไม่ได้
พูดคล่อง; พูดคล่องเป็นล่องน้ำ (สำ)	พูดได้เรื่อย ไม่ติดจัด
พูดเป็นไฟ (สำ)		พูดภาษาต่างประเทศคล่องมาก เช่น พูดภาษาอังกฤษเป็นไฟ
พูดไม่หยุดปาก		พูดต่อกันไปไม่หยุด
พูดไม่ขาดปาก		พูดอยู่เรื่อยๆ เช่น พูดขอบคุณไม่ขาดปาก
พูดเป็นน้ำไหลไฟดับ (สำ)	พูดเร็วและพูดไม่หยุด
พูดเป็นต่อยหอย (สำ)		พูดเร็วและพูดมากไม่หยุด
พูดจ้อ		พูดเรื่อยไปอย่างสนุก
พูดจ๋อยๆ	พูดเสียงใสและพูดไปเรื่อยๆ [มักใช้แก่เด็กและหญิงสาว]
พูดฉอดๆ	พูดเรื่อยไปอย่างมั่นใจ
พูดคล่องปาก		พูดไม่ติดขัดเพราะไม่รู้สึกตะขิดตะขวง

ญ ๒๓๕ การพูดซ้ำ
พูดซ้ำๆ		พูดเหมือนกันหลายๆ ครั้ง เช่น ควรพูดซ้ำๆ จะได้จำได้
พร่ำ, พูดพร่ำ		พูดเหมือนกันและติดๆ กัน เช่น เธอพร่ำเรียกชื่อสามีครั้งแล้วครั้งเล่า
พูดซ้ำๆ ซากๆ, พูดซ้ำพูดซาก		พูดแล้วพูดอีก เช่น เขาพูดซ้ำๆ ซากๆ ว่าเขาถูกโกง
ย้ำ		พูดซ้ำให้หนักแน่น เช่น ครูย้ำว่าจะไม่เลื่อนสอบ
สำทับ		พูดย้ำให้ยอมตาม
จ้ำจี้จ้ำไช	พูดหรือสอนซ้ำๆ ซากๆ
พูดย้ำหัวตะปู (สำ)	พูดย้ำเรื่องที่เขาไม่พอใจ เช่น เรื่องนี้เป็นปมด้อยของเขา คุณไม่ควรจะย้ำหัวตะปู
พูดระสะเก็ด (สำ)	พูดถึงความผิดความบกพร่องอยู่เรื่อยๆ เช่น เขาคอยพูดระสะเก็ดอยู่เรื่อยฉันจะลืมก็ลืมไม่ลง

ญ ๒๓๖ การพูดมาก
พูดเป็นฉากๆ (สำ)	พูดเป็นเรื่องเป็นราวติดต่อกัน เช่น เขาพูดเป็นฉากๆ คนฟังได้แต่อ้าปากค้าง
พูดเป็นคุ้งเป็นแคว (สำ)		พูดยืดยาวน่าเชื่อ แต่มักไม่จริง เช่น เขาพูดเป็นคุ้งเป็นแควว่าจะตั้งบริษัท
พูดน้ำลายแตกฟอง	พูดติดต่อเรื่อยไปอย่างสนุก เช่น พี่ทศกำลังคุยน้ำลายแตกฟองเพราะมีคนถามเรื่องว่าน
บ้าน้ำลาย (สำ)		พูดไม่ยอมหยุด เช่น พี่ทศบ้าน้ำลายใหญ่แล้ว พูดอยู่ตั้งชั่วโมงไม่ยอมหยุด
ติดลม (สำ)		พูดคุยเพลินไม่ยอมหยุด เช่น คุณพ่อกำลังติดลม ชวนกลับบ้านก็ไม่ยอมกลับ
พูดจนลิงหลับ (สำ)	พูดมากจนผู้ฟังเคลิบเคลิ้มไปตาม
พล่าม, พูดพล่าม		พูดมากไม่ยอมจบ เช่น พูดพล่ามถึงโครงการของเขา
พูดน้ำท่วมทุ่ง ผักบุ้งโหรงเหรง (สำ)		พูดมาก แต่ได้เนื้อหาน้อย

ญ ๒๓๗ - ญ ๒๓๙ การพูดที่สัมพันธ์กับการคิด
ญ ๒๓๗ การพูดโดยไม่ได้คิดหรือเตรียมตัว
พูดโพล่ง, โพล่ง		พูดโดยไม่ยั้งคิด
พูดพล่อย, พูดพล่อยๆ		พูดง่ายๆ โดยไม่ได้ตริตรอง
หลุดปาก		พูดออกมาโดยไม่ตั้งใจ เช่น หลุดปากเผยความลับ
พลั้งปาก		พูดเพราะเผลอไม่ทันระวัง
ว่ากลอนสด (สำ)		พูดโดยไม่ได้เตรียมตัว
พูดเป็นนกแก้วนกขุนทอง (สำ)		พูดโดยไม่เข้าเรื่องที่ตนพูด
ญ ๒๓๘ การสรุปโดยไม่คำนึงถึงหลักฐานหรือเหตุผล
ทึกทัก		ด่วนสรุปทั้งๆ ที่ยังไม่มีหลักฐาน เช่น ทึกทักว่าจริง
โมเม		สรุปให้เป็นไปตามใจตนโดยไม่คำนึงถึงหลักฐานหรือเหตุผล เช่น โมเมว่าเขาให้
เหมา		สรุปเอาว่าเป็นอย่างเดียวกัน เช่น เหมาว่าคนอื่นใจดีเหมือนตัว
ประโลประเล, ปุโลปุเล, ปุโหละปุเหละ (ปาก)		รีบสรุปพอให้เสร็จๆ
ตู่		กล่าวอ้างผิดๆ โดยเฉพาะอย่างยิ่งอ้างเอาของผู้อื่นเป็นของตน เช่น ตู่ว่าปากกาของตัว
ตีขลุม		ถือโอกาสสรุปให้เป็นประโยชน์แก่ตน

ญ ๒๓๙ การเถียงโดยไม่คำนึงถึงหลักฐานหรือเหตุผล
เอาข้างเข้าถู, เอาสีข้างเข้าถู (สำ)		ดื้อดันจะเอาชนะ ไม่ใช้เหตุผล
ตะแบง		พูดหรือเถียงเฉไฉ
เถียงข้างๆ คูๆ		ดูความหมายใน ญ ๑๘๗

ญ ๒๔๐ - ญ ๒๔๒ การพูดที่สัมพันธ์กับการสื่อความหมาย
ญ ๒๔๐ การพูดตรงๆ
พูดตรงๆ		พูดโดยไม่ขัดเกลาให้เป็นที่พอใจของผู้ฟัง
พูดตรงไปตรงมา		พูดโดยไม่มีเล่ห์เหลี่ยมหรือเลศนัยแอบแฝง
พูดซื่อๆ			พูดด้วยความซื่อ
พูดทื่อๆ			พูดโดยไม่ขัดเกลาหรือใช้สำนวนโวหารให้น่าฟัง เช่น เขาพูดทื่อๆ ว่า ที่ดินต้องเป็นของเขา
พูดโผงผาง		พูดตรงๆ ไม่ยังยั้งเกรงใจ
พูดเป็นขวานผ่าซาก (สำ)		พูดตรงๆ ตามที่คิด ไม่ได้ขัดเกลาให้นุ่มนวล

ญ ๒๔๑ การไม่พูดตรงๆ
พูดเป็นนัย, พูดเป็นนัยๆ		พูดแนะให้คิด เช่น พูดเป็นนัยๆ ว่ากำลังจะมีข่าวดี
พูดเลียบเคียง		ค่อยๆ พูดเพื่อหยั่งท่าทีของเขาโดยยังไม่บอกจุดประสงค์ที่แท้จริง
พูดอ้อมค้อม, อ้อมค้อม		พูดเรื่องอื่นก่อนที่จะวกมาพูดเรื่องที่ต้องการ
พูดลดเลี้ยว		พูดอ้อมไปอ้อมมา
เล่นลิ้น (สำ)		พูดเป็นสำนวนไม่ตรงไปตรงมา เช่น อย่ามัวเล่นลิ้นให้เสียเวลา
ตีฝีปาก, ตีโวหาร, ตีสำนวน, เล่นสำนวน, เล่นสำบัดสำนวน		อวดแสดงคารม เช่น เด็กคนนี้ชอบพูดจาตีฝีปากให้เกิดโมโห
พูดยอกย้อน, พูดย้อนยอก			พูดจาทิ่มตำอย่างไม่ตรงไปตรงมา
พูดท่านั้นท่านี้		พูดเรื่องไม่ดีต่างๆ ของบุคคลหรือสิ่งที่ตนไม่ยอมรับโดยไม่บอกตรงๆ ว่าไม่ยอมรับ เช่น ไม่เอาก็บอก ไม่ต้องพูดท่านั้นท่านี้

ญ ๒๔๒ การพูดกว้างๆ หรือวกวน
พูดกว้างๆ		พูดโดยไม่เจาะจง
พูดวกไปวนมา, พูดวกวน, พูดวนไปวนมา			พูดเรื่องหนึ่งแล้วพูดอีกเรื่องหนึ่งกลับไปกลับมา
พายเรือในหนอง, พายเรือในอ่าง (สำ)		พูดวกวนไม่อาจหาข้อสรุปได้
กัดหางตัวเอง (สำ)		พูดวนไปวนมา

ญ ๒๓๔ - ญ ๒๔๗ การพูดที่สัมพันธ์กับเรื่องที่พูด
ญ ๒๓๔ การพูดเรื่องอื่น
นอกเรื่อง, พูดนอกเรื่อง		พูดเรื่องที่ไม่เกี่ยวกับเรื่องที่กำลังพูดอยู่
เฉไฉ, พูดเฉไฉ, พูดถลากถลำ, พูดถลากไถล		เสพูดไปเรื่องอื่น
พูดเลี่ยง			พูดไม่ตรงประเด็นเพื่อไม่ให้กระทบกระเทือน
ไปอย่างน้ำขุ่นๆ (สำ)		พูดหลบเลี่ยงไปอย่างไม่สมเหตุสมผล
ไปไหนมาสาม (สำ)		ถามอย่างหนึ่งตอบไปอีกอย่างหนึ่ง
ชักใบให้เรือเสีย (สำ)		พูดหรือทำขวางๆ ให้การสนทนาหรือการงานเขวออกนอกเรื่อง

ญ ๒๔๔ การพูดไม่ได้เรื่องราว
พูดเลอะเทอะ, พูดเลื่อนเปื้อน		พูดไม่ได้เรื่องราว
พูดฟั่นเฝือ		พูดผิดไป ไม่ได้เรื่องราว
พูดเรื่อยเจื้อย		พูดไปเรื่อยๆไม่มีสาระ เช่น คุณก็พูดเรื่อยเจื้อยไปได้
พูดเรื่อยเปื่อย		พูดไปเรื่อยๆ โดยไม่ได้คิดไว้ว่าจะพูดอะไร เช่น ฉันก็พูดเรื่อยเปื่อยไปอย่างนั้นเอง

ญ ๒๔๕ การพูดเรื่องที่ไม่อาจเป็นจริง
เพ้อ		พูดเรื่องที่ไม่อาจเป็นจริง เช่น อย่าเพ้อไปหน่อยเลยว่าจะซื้อรถ
เพ้อเจ้อ		พูดมากและเป็นเรื่องเหลวไหลไร้สาระ
พร่ำเพ้อ		พูดซ้ำซากถึงเรื่องที่ไม่อาจเป็นจริง

ญ ๒๔๖ การพูดเรื่องไม่จริง
โกหก, โกหกตอแหล, โกหกพกลม, ปด, โป้ปด, โป้ปดมดเท็จ, พูดเท็จ, พูดปด, มดเท็จ, มุสา		พูดไม่จริง
ตอแหล 			ปด [มักใช้ด่าคนที่พูดเท็จ]
กุ (ปาก); ปั้นน้ำเป็นตัว (สำ)		คิดเรื่องไม่จริงมาพูด
นั่งเทียน (สำ)		พูดหรือเขียนโดยเดาเสมือนว่าตนรู้ความจริง
ตลบตะแลง		พลิกแพลงให้หลงเชื่อ เช่น เจ้านี่พูดตลบตะแลงบอกว่าพ่อตายเพื่อหาอุบายยืมเงิน
พูดเป็นตุเป็นตะ		พูดเรื่องไม่จริงอย่างน่าเชื่อ
เสกสรรปั้นแต่ง (ไม่ทางการ)		แต่งเรื่องขึ้นเอง เช่น เสกสรรปั้นแต่งเรื่องร้ายมาใส่ความ
ยกเมฆ			ดูความหมายใน ว ๑๓๖

ญ๒๔๗ การพูดเปลี่ยนไปมา
ไม่อยู่กับร่องกับรอย		เปลี่ยนไปมา เช่น คุณพูดจาไม่อยู่กับร่องกับรอย เดี๋ยวว่าไป เดี๋ยวว่าไม่ไป
กลับกลอก		เปลี่ยนไปมาเพื่อให้ได้ประโยชน์ตน เช่น เขาพูดกลับกลอก บอกว่าจะขายเราแล้วก็ไม่ขาย
สับปลับ			เปลี่ยนไปต่างๆ ให้ได้ประโยชน์ตน เช่น มันพูดสับปลับ บอกกับฉันว่าจะกลับไปเยี่ยมบ้านแต่ไม่ได้กลับบ้านหรอก บอกทางบ้านว่าฉันไม่ให้กลับ

ญ ๒๔๘ - ญ ๒๔๙ การพูดที่สัมพันธ์กับท่าทีของผู้พูด
ญ ๒๔๘ การพูดอย่างจริงจังและไม่จริงจัง
พูดอย่างหนักแน่น		พูดอย่างมั่นคงแสดงความเชื่อมั่น
พูดเป็นมั่นเป็นเหมาะ		พูดอย่างมั่นคงแสดงว่าจะไม่เปลี่ยนแปลง
พูดแข็งขัน, พูดอย่างแข็งขัน		พูดอย่างกระตือรือร้นที่จะทำ
พูดอย่างเป็นงานเป็นการ			พูดอย่างตั้งใจจริง ไม่ใช่พูดเล่น
พูดเต็มปาก, พูดเต็มปากเต็มคำ		พูดชัดเจนอย่างมั่นใจ
พูดจาเป็นหลักเป็นฐาน		พูดอย่างน่าเชื่อถือ
ยืนยัน		พูดคงคำโดยแน่นแฟ้น เช่น ยืนยันอย่างเด็ดเดี่ยว
ยืนกราน		ยืนคำอยู่ ไม่ยอมถอนหรือเปลี่ยนความเห็นเป็นอื่น เช่น สเปนยืนกรานให้สหรัฐฯ ถอนฐานทัพไปจากสเปน
ยืนกระต่ายขาเดียว, ยืนกระต่ายสามขา (สำ)		ยืนยันอยู่อย่างเดียว เช่น เขายืนกระต่ายขาเดียวว่าไม่ยอมรับตำแหน่ง
พูดเล่น			พูดโดยไม่ได้ตั้งใจจะให้เป็นเรื่องจริงจัง เช่น ไม่ควรพูดเล่นเรื่องเป็นเรื่องตาย
พูดทีเล่นทีจริง		ทำเหมือนพูดเล่นแต่อาจจะเอาจริง เช่น พูดทีเล่นที่จริงว่าสนใจที่ดินผืนนี้
ฝอย (ปาก)		พูดคุยเล่นและมักจะเกินความจริง เช่น ไปนั่งฝอยอยู่ร้านกาแฟ, อย่าไปเชื่อ เจ้าเปี๊ยกมันฝอย

ญ ๒๔๙ การพูดไม่สุภาพ
พูดหยาบ, พูดหยาบช้า, สามหาว		พูดไม่สุภาพ
พูดจ้วงจาบหยาบช้า		พูดไม่สุภาพและล่วงเกินผู้อื่น เช่น จงรับโทษที่กล่าววาจาจ้วงจาบหยาบช้าต่อเรา
พูดหยาบคาย		พูดไม่สุภาพทำให้ระคายหู
พูดหยาบโลน, พูดโลน		พูดไม่สุภาพมักเป็นเรื่องทางเพศเพื่อความสนุก เช่น แกพูดจาติดจะโลน
พูดสัปดน, พูดสัปดกสัปดน, พูดโสกโดกสัปดน		พูดไม่สุภาพมักเป็นเรื่องทางเพศที่แปลกๆ เพื่อความสนุก
พูดลามก		พูดเรื่องทางเพศอย่างน่ารังเกียจ
พูดมึงวาพาโวย, มึงวาพาโวย		พูดอย่างกันเองและไม่สุภาพ

ญ ๒๕๐ การพูดที่สัมพันธ์กับการพูดตอนอื่นๆ ของผู้พูด
อารัมภบท		พูดนำก่อนจะพูดเรื่องที่ต้องการ เช่น อารัมภบทยืดยาวไม่เข้าเรื่องเสียที
แถมท้าย		ดูความหมายใน จ ๒๐
ทิ้งท้าย		พูดชวนให้คิดในตอนท้าย

ญ ๒๕๑ การพูดที่สัมพันธ์กับผู้อื่น
เปรย, พูดลอยๆ		พูดโดยไม่เจาะจงผู้ฟัง
พูดต่อหน้า		พูดขณะอยู่เฉพาะหน้าผู้ที่ถูกกล่าวถึง
พูดใส่หน้า		พูดว่าต่อหน้า
พูดลับหลัง		พูดโดยผู้ที่ถูกกล่าวถึงไม่ได้อยู่ใกล้ๆ พอจะได้ยิน
ตะโกนไล่หลัง		ตะโกนไปยังผู้คล้อยหลังไปแล้ว
พูดกรอกหู		พูดให้ได้ยินบ่อยๆ
พูดพาดพิง		พูดเกี่ยวเนื่องไปถึง เช่น ฆาตกรพูดพาดพิงถึงผู้จ้างวานให้ฆ่า
เป็นปากเป็นเสียง	พูดแสดงความคิดความต้องการแทน เช่น ส.ส.เป็นปากเป็นเสียงให้ประชาชน 
สีซอให้ควายฟัง (สำ)		พูดให้คนโง่ฟังย่อมไม่เข้าใจ
ตักน้ำรดหัวตอ, ตักน้ำรดหัวสาก (สำ)		แนะนำพร่ำสอนเท่าไรก็ไม่ได้ผล
สาวไส้ให้กากิน (สำ)		พูดให้ผู้อื่นรู้ความลับเป็นการประจานตนหรือพรรคพวกของตน
ตีปลาหน้าไซ (สำ)		พูดหรือทำให้กิจการของผู้อื่นซึ่งกำลังดำเนินไปด้วยดีกลับเสียไป

ญ ๒๕๒ การพูดที่สัมพันธ์กับการพูดของผู้อื่น
พูดสอด, สอด		พูดในระหว่างที่ผู้อื่นกำลังพูด เช่น นิดพูดสอดขึ้นมาว่าเขาฟังไม่รู้เรื่อง
เอ่ย		พูดขึ้นขณะที่ยังไม่มีใครพูดเรื่องนั้น เช่น นิดเอ่ยขึ้นมาว่าวันนี้ฝนน่าจะตก
พูดทะลุกลางปล้อง, ทะลุกลางปล้อง (สำ)		พูดขึ้นอย่างไม่คาดฝันขณะที่ผู้อื่นกำลังพูดกัน เช่น เรากำลังพูดปรึกษางานกันอยู่เขาก็ทะลุกลางปล้องขึ้นมาว่าเลิกดีกว่า
ขัด,ขัดบท		แทรกพูดเรื่องอื่นเป็นการหันเหความสนใจ เช่น นิดเล่าไปได้หน่อยเดียว น้อยก็ขัดบทว่าไปกินขนมกันเถอะ
ขัดคอ		พูดแย้งทำให้ติดขัด เช่น ฉันยังพูดไม่จบ อย่าเพิ่งขัดคอ
ขัดจังหวะ		ขวางเข้ามาทำให้ชะงัก เช่น ผมชวนเขาเกือบสำเร็จแล้ว แต่มีคนเข้ามาถามขัดจังหวะ
พูดแซง		ชิงพูดขึ้นโดยไม่รอให้ผู้อื่นพูดจบเสียก่อน เช่น เรายังพูดไม่ทันจบ เขาก็พูดแซงขึ้นมา
พูดแข่ง		พูดเสียงดังในขณะที่ผู้อื่นกำลังพูด เช่น ครูกำลังสอนอย่าเพิ่งพูดแข่ง
พูดสวน		พูดโต้ตอบขณะที่อีกฝ่ายหนึ่งยังพูดไม่ทันจบ เช่น พูดสวนขึ้นทันควัน
พูดย้อน, ย้อน		พูดว่ากลับไปเหมือนกับที่ถูกว่า เช่น อย่ามาย้อนแม่
พูดสวนควัน (สำ)		พูดย้อนตอบทันที
ศอกกลับ (สำ)		พูดย้อนเป็นการตอบโต้ เช่น เขาว่าฉันเที่ยวเก่งฉันเลยศอกกลับว่า เขาเองยิ่งกว่า
ตอบโต้		ตอบคำตำหนิหรือดูหมิ่น
โต้ตอบ		ตอบคำตำหนิหรือดูหมิ่น เช่น ไม่โต้ตอบคำปรามาส
หักล้าง		ลบล้างคารม
ต่อความยาวสาวความยืด			พูดโต้ตอบทำให้เกิดเรื่องยืดยาวออกไป
พูดเสริม		พูดเพิ่มเติม
เออๆ คะๆ		ตอบรับหรือพูดคล้อยตามเพื่อรักษามารยาทเป็นต้น
ตัดบท (สำ)		พูดเปิดโอกาสไม่ให้พูดเรื่องเดิมต่อไป เช่น ตัดบทว่าแก้ไม่ได้แล้ว

ญ ๒๕๓ การพูดกัน
คุย; สนทนา (ทางการ)		พูดกันไปมาด้วยเรื่องต่างๆ เช่น คุยกับเพื่อน, สนทนากับผู้เชี่ยวชาญเรื่องเลี้ยงกล้วยไม้
กะจุ๋งกะจิ๋ง, กะหนุงกะหนิง, กระจู๋กระจี๋, จู๋จี๋, ดู๋ดี๋, จับเข่าคุยกัน, พร่ำพลอด, พลอดรัก		ดูความหมาย ใน ญ ๒๓๐, ช ๑๕๐

ญ ๒๕๔ การพูดกันต่อๆ ไป
ลือ, เล่าลือ		พูดกันทั่วไปแต่ยังไม่มีอะไรยืนยันแน่นอน เช่น ลือว่าจะมีการปฏิวัติ
โจษ, โจษขาน, โจษจัน; โจษจน, โจษแจ (กวี)		เล่าลือกันอื้ออึง เช่น เขาโจษกันที่ตลาดว่ารถชนเด็ก
กิดาการ (กวี)		การเล่าลือ

ญ ๒๖๐ - ญ ๒๘๐ ผู้พูดและผู้ถูกพูดถึง
ญ ๒๖๐ ผู้พูดลักษณะต่างๆ
ปาฐก, ผู้บรรยาย		ดูความหมายใน ถ ๕๓
ฆ้องปากแตก (สำ)		ผู้ที่เก็บความลับไม่อยู่ ต้องบอกให้คนอื่นรู้ทั่ว
ปากหอยปากปู (สำ)		ผู้ที่ชอบนินทา
หมาเห่าใบตองแห้ง (สำ)		ผู้ที่เก่งแต่พูด
ลูกขุนพลอยพยัก (สำ)		ผู้ที่คอยว่าตามหรือเห็นด้วยกับผู้ใหญ่เป็นเชิงประจบสอพลอ
อีกาคาบข่าว (สำ)		ผู้ที่คอยบอกข่าว
เจ้าถ้อยหมอความ		ดูความหมายใน ต ๖๖
กระบอกเสียง		ผู้เป็นปากเป็นเสียงให้ เช่น หนังสือพิมพ์ฉบับนี้เป็นกระบอกเสียงให้ฝ่ายค้าน

ญ ๒๖๑ ผู้ที่ถูกพูดถึง
ขี้ปาก (ปาก)		ผู้ที่ถูกพูดถึงในแง่ไม่ดี เช่น ตกเป็นขี้ปากชาวบ้าน

ญ ๒๗๐ - ญ ๒๗๙ ลักษณะบุคคลเกี่ยวกับการพูด
ญ ๒๗๐ พูดเก่ง
ปากไว			ตอบโต้ได้โดยเร็ว
เจ้าคารม, เจาคารี้สีคารม		มีฝีปากคมคาย
เจ้าสำบัดสำนวน, เจ้าสำนวน		มักใช้คารมพลิกแพลง
ลิ้นทอง, สาลิกาลิ้นทอง (สำ)		พูดเก่ง เช่น ทูตลิ้นทอง

ญ ๒๗๑ พูดไม่จริง
กะล่อน			พูดคล่องแต่ไม่จริงเป็นส่วนมาก เช่น ตานี่กะล่อนเชื่อไม่ได้หรอก
กลิ้ง		พูดลดเลี้ยวได้เก่ง เช่น นายคนนี้กลิ้งจริงๆ ทำผิดแล้วยังกลิ้งไปได้จนพ้นผิด
มะกอกสามตะกร้าปาไม่ถูก (สำ)		พูดจาตลบตะแลงพลิกแพลงไปมาจนจับคำพูดไม่ทัน เช่น เจ้านี่มะกอกสามตะกร้าปาไม่ถูกจับโกหกมันยาก
ร้อยลิ้นกะลาวน (สำ)		พูดกลับกลอกตลบตะแลงจนตามไม่ทัน
ลิ้นไม่มีกระดูก (สำ)		พูดคล่องเปลี่ยนไปมาเอาแน่ไม่ได้
ลิ้นตวัดถึงใบหู, ลิ้นตวัดถึงหู, ลิ้นยาว, ลิ้นลังกา, ลิ้นสองแฉก (สำ)		พูดจาตลบตะแลงเชื่อไม่ได้

ญ ๒๗๒ พูดมาก
พูดมาก			มักพูดยาว
ช่างพูด			ชอบพูด
ตอแหล			ช่างพูด [มักใช้แก่เด็ก]

ญ ๒๗๓ ไม่พูดมาก
พูดน้อย			ไม่พูดมาก
เงียบ, เงียบๆ		ไม่ค่อยพูด
กลัวดอกพิกุลร่วง (สำ)		แทบจะไม่อ้าปากพูดเลย
พร้างัดปากไม่ออก (สำ)		นิ่งเฉย
น้ำนิ่งไหลลึก (สำ)		หงิมๆไม่ค่อยพูดแต่มีความคิดลึกซึ้ง

ญ ๒๗๔ พูดแล้วไม่ทำ
ดีแต่พูด			พูดแล้วไม่กระทำเหมือนอย่างพูด เช่น เขาบอกว่าจะช่วยแต่ก็ไม่ช่วย คนคนนี้ดีแต่พูด

ญ ๒๗๕ มักว่าคนอื่น
ปากคม (สำ)		พูดจาเสียดแทงใจ เช่น นักโต้วาทีคนนี้ปากคมมาก
ปากตะไกร (สำ)			พูดว่าคนเก่งเช่นผู้ชายปากตะไกร ว่าคนไม่เกรงใจ
ปากจัด		มักว่าคนเจ็บๆ แสบๆ
ปากคอเราะราย; ปากเปราะ, ปากเปราะเราะราย (สำ)	ชอบพูดว่าเสียดสีหรือเย้าแหย่ไม่เลือกหน้า
ปากกล้า			พูดจาไม่เกรงกลัวใคร เช่น เขาเป็นนักหนังสือพิมพ์ปากกล้าวิจารณ์รัฐบาลอย่างเผ็ดร้อน
ปากคัน, ปากตำแย, ปากอยู่ไม่สุข (สำ)		ชอบว่าร้ายคนอื่น

ญ ๒๗๖ มักพูดให้เดือดร้อน
ปากเสีย			พูดสิ่งที่ไม่ควรพูด เช่น แกนี่ปากเสีย ไปวิจารณ์เขาทำไม
ปากปีจอ, ปากหมา (สำ)		ชอบพูดเรื่องที่จะทำให้เสียหายหรือเดือดร้อน
ปากกระโถน, ปากเหม็น (สำ)		ชอบพูดเรื่องไม่ดี
ปากมาก			พูดมาก ทำให้เกิดความเดือดร้อน
ปากโป้ง			เปิดเผยสิ่งที่ไม่สมควรเปิดเผย เช่น แกอย่าปากโป้งไปบอกเจ้านายนะ
ปากสว่าง (สำ)		ชอบเปิดเผยความลับ
ปากบอน (สำ)		ชอบเอาเรื่องคนอื่นไปพูดหรือเล่าต่อ เช่น แกอย่าปากบอนไปบอกเขาละ
ปากไม่มีหูรูด (สำ)		พูดมาก เก็บความลับไม่อยู่
ปากยาว, ปากยื่นปากยาว (สำ)		พูดต่อเรื่องออกไปเรื่อยๆ เช่น อย่าทำปากยาวไปหน่อยเลยเรื่องของเขาเราไม่เกี่ยว
ปากพล่อย		ไม่ระวังคำพูด

ญ ๒๗๗ มักพูดหยาบคาย
ปากตลาด, ปากปลาร้า (สำ)		มักพูดหยาบคาย ด่าเก่ง เช่น ยายคนนี้ปากปลาร้า ด่าคนไปทั่ว
ปากร้าย		มักดุด่าว่าร้าย
ปากร้ายใจดี		มักดุด่าว่าร้าย แต่มีความเมตตากรุณา

ญ ๒๗๘ มักพูดเพราะหรือพูดดี
ปากหวาน (สำ)		พูดจาไพเราะอ่อนหวาน แต่อาจไม่จริงใจ
ปากเจ้าชู้ (สำ)		ชอบพูดหวานเอาใจเพศตรงข้าม
ปากดี		พูดสิ่งที่ไม่ควรพูด เช่น อย่าทำปากดีไป ระวังจะเจ็บตัว; พูดดี 

ญ ๒๗๙ ปากกับใจไม่ตรงกัน
ปากอย่างใจอย่าง			ปากกับใจไม่ตรงกัน
ปากว่าตาขยิบ (สำ)		พูดว่าไม่ดีแต่กลับสนับสนุนหรือทำสิ่งที่ตนว่าไม่ดีนั้น
ปากหวานก้นเปรี้ยว (สำ)		พูดจาอ่อนหวานแต่ไม่จริงใจ
ปากปราศรัยน้ำใจเชือดคอ (สำ)		พูดดี แต่ใจคิดร้าย
มือถือสากปากถือศีล (สำ)		มักพูดหรือแสดงตัวว่าเป็นคนดีมีศีลธรรมแต่กลับประพฤติชั่ว

ญ ๒๘๐ ความสามารถของเด็กในการสอนพูด
ปากเบา (สำ)		สอนพูดได้เร็ว เช่น ลูกเขาปากเบาจัง ยังไม่ถึงขวบก็พูดได้แล้ว
ปากหนัก (สำ)		สอนพูดได้ช้า; ไม่พูดจาออกมาง่ายๆ

ญ ๒๙๐ - ญ ๓๓๐ การเขียน
ญ ๒๙๐ - ญ ๓๐๑ การเขียนตัวหนังสือหรือตัวเลข
ญ ๒๙๐ การถ่ายทอดคำพูดเป็นตัวหนังสือหรือตัวเลข
เขียน		ดูความหมายใน ร ๕
ลิขิต (กวี)	ขีดให้เป็นเส้น เป็นตัวหนังสือ ตัวเลข หรือรูปต่างๆ
ลง		ทำให้ข้อความอยู่ในที่ที่กำหนดด้วยการเขียนเป็นต้น เช่น ลงบัญชี, ลงวันที่, ลงชื่อ, ลงข่าว, ลงเรื่อง
กรอก		เขียนลงในช่องที่กำหนด เช่น กรอกบัญชี, กรอกแบบสอบถาม
จ่า		เขียนไว้ข้างหน้า เช่น จ่าหน้าซอง
จด		เขียนไว้เพื่อช่วยความจำ เช่น จดรายงานการประชุม
บันทึก		ทำให้เรื่องราวยังคงอยู่โดยจดไว้หรือถ่ายภาพไว้เป็นต้น เช่น บันทึกความรู้, บันทึกรายงานการประชุม, บันทึกภาพ
ลอก		ดูความหมายใน ร ๘๐
คัด		ลอกข้อความหรือลวดลายจากต้นฉบับ เช่น เอาหนังสือไปคัด; ลอกข้อความโดยเขียนด้วยตัวบรรจง เช่น คัดลายมือ
คัดลอก		ลอกข้อความหรือลวดลายจากต้นฉบับ
จาร		ใช้เหล็กแหลมเขียนลงบนใบลานเป็นต้นให้เป็นตัวหนังสือ
จารึก		เขียนตัวหนังสือตัวเลขเป็นรอยลึกบนแผ่นศิลาหรือโลหะจำไว้ไม่ลืม เช่น จารึกไว้ในดวงใจ
พิมพ์		กดตัวหนังสือหรือภาพเป็นต้นให้ติดบนวัตถุ
พิมพ์ดีด, พิมพ์		พิมพืด้วยเครื่องพิมพ์ดีด
พิมพ์สัมผัส		พิมพ์ดีดโดยใช้นิ้วมือทั้งสิบโดยไม่ต้องมองแป้นอักษร
เรียงพิมพ์		เอาตัวพิมพ์มาเรียงเพื่อตีพิมพ์
ตีพิมพ์, พิมพ์		พิมพ์หนังสือด้วยแท่นพิมพ์	
อัดสำเนา		ใช้เครื่องอัดสำเนาทำให้ข้อความหรือลวดลายบนกระดาษไขติดแผ่นกระดาษ
พิมพ์เขียว		พิมพ์สำเนาโดยการฉายแสงผ่านต้นฉบับลงบนกระดาษที่เคลือบแสงเคมี ซึ่งไวต่อแสงให้ปรากฏเป็นลวดลายสีขาวบนพื้นสีน้ำเงินหรือลวดลายสีน้ำเงินบนพื้นขาว
รจเรข, รจเลข (กวี)		การขีดเขียน

ญ ๒๙๑ ความบกพร่องในการถ่ายทอดข้อความ
อักขรวิบัติ		การสะกดหรือออกเสียงไม่ถูกต้องตามอักขรวิธี

ญ ๒๙๒ ตัวหนังสือ
ตัวหนังสือ, ตัวอักษร, อักษร; เลขา (กวี)		เครื่องหมายที่เขียนแทนคำพูด
ลายลักษณ์		ตัวหนังสือ; เครื่องหมายเป็นรูปต่างๆ
ไตรยางศ์		อักษร ๓ หมู่ คือ อักษรสูง อักษรกลาง อักษรต่ำ
อักษรนำ		รูปพยัญชนะที่เรียงกัน ๒ ตัว เช่น อย่า
อักษรควบ		รูปพยัญชนะที่เรียงกัน ๒ ตัว โดยตัวที่ ๒ เป็น ร ล หรือ ว ถ้าใช้แทนเสียงพยัญชนะควบกล้ำเรียกว่า อักษรควบแท้ เช่น ปลาย ถ้าใช้แทนเสียงพยัญชนะที่ไม่ควบกล้ำเรียกว่าอักษรควบไม่แท้ เช่น ทรง
อักษรหัน		รูปพยัญชนะที่เรียงกัน ๒ ตัวใช้แทนเสียง อะ มีพยัญชนะท้าย เช่น ถนดด (ถนัด)
ตัวสะกด		อักษรที่ใช้แทนเสียงพยัญชนะท้าย
ตัวการันต์		อักษรที่ไม่ออกเสียง อยู่ท้ายคำ โดยมากมักมีทัณฑฆาตกำกับ เช่น ฤทธิ์ ทิพย์

ญ ๒๙๓ แนวและช่องระหว่างตัวหนังสือ
บรรทัด			เส้นตรงสำหรับเป็นแนวในการเขียนหนังสือเป็นต้น เช่น ขึ้นบรรทัดใหม่
ช่องไฟ			ช่องระหว่างตัวหนังสือ

ญ ๒๙๔ ส่วนของตัวหนังสือ
หัว		ส่วนที่เป็นวงของตัวหนังสือ เช่น ตัว ถ หัวเข้า, เขียนหนังสือหัวบอด
ตัว		ส่วนหลักของตัวหนังสือ
หาง		ส่วนของตัวหนังสือที่ลากขึ้นหรือลากลง
เชิง		ส่วนกลางของ ญ และ ฐ
หนามเตย	ลายหยักบนตัวหนังสือขอม

ญ ๒๙๕ ลักษณะการเขียนตัวหนังสือ
บรรจง		ตั้งใจทำให้ดูงาม
หวัด; เป็นไก่เขี่ย (สำ)		ไม่ตั้งใจทำให้เรียบร้อย
หวัดแกมบรรจง			ไม่ได้บรรจง แต่ก็ไม่ถึงกับหวัด
โย้		เอนไปทางหนึ่ง เช่น โย้หน้า
โย้เย้		เอนไปในทิศทางต่างกัน เช่น ตัวหนังสือโย้เย้
ขยุกขยิก	มีเส้นหยิกหยัก อ่านยาก
เล่นหาง		ตวัดปลายตัวอักษรให้ยาวออกเกินปรกติ

ญ ๒๙๖ ลักษณะการเขียนคำ
ย่อหน้า		เขียนหรือพิมพ์หนังสือขึ้นบรรทัดใหม่ และร่นจากแนวซ้ายสุดเข้าไปพอสมควรเพื่อแสดงว่าขึ้นความตอนใหม่
เว้นช่องไฟ		ปล่อยว่างระหว่างตัวหนังสือ
เว้นวรรค		ปล่อยว่างระหว่างวรรค
เว้นบรรทัด		ปล่อยว่างระหว่างบรรทัด
ตก		ขาดคำหรือข้อความ

ญ ๒๙๗ รูปสระและวรรณยุกต์
วิสรรชนีย์		รูป ะ ใช้ประหลังพยัญชนะแสดงเสียงสระ อะ และใช้ประสมกับรูปสระบางรูป ทำให้เป็นสระเสียงสั้น
ไม้ผัด, ไม้หันอากาศ, หางกังหัน		รูป    ? ใช้เหนือพยัญชนะแสดงเสียงสระ อะ ที่มีตัวสะกด และใช้ประสมกับตัว ว และวิสรรชนีย์แสดงเสียง อัวะ อัว
ลากข้าง			รูป า ใช้หลังพยัญชนะแสดงเสียงสระ อา ใช้ประสมกับนิดหิตแสดงเสียงสระ อะ มี ม สะกดและใช้ประสมกับไม้หน้าและวิสรรชนีย์ แสดงเสียงสระ เอา และ เอาะ
พินทุอิ			รูป อิ ใช้เหนือพยัญชนะแสดงเสียงสระ อิ ประสมกับรูปสระอื่นแสดงเสียงสระ อี อึ อือ เอียะ เอีย เอือะ เอือ และประสมกับไม้หน้า แสดงเสียงสระ เออ ที่มีตัวสะกด เช่น เกิด
ฝนทอง		รูป  ? ใช้เขียนบนพิทุอิแสดงเสียงสระ อี 
ฟันหนู		รูป  ??? ?? ใช้เขียนบนพินทุอิแสดงเสียงสระ อื
นฤคหิต, นิคหิต, หยาดน้ำค้าง		รูป   ? ใช้เขียนบนพินทุอิ แสดงเสียงสระ อึ ใช้ประสมกับลากข้างแสดงเสียงสระ อะ มี ม สะกดใช้แทนเสียง ง ในคำที่มาจากบาลี และใช้แทนเสียง ม ในคำที่มาจากภาษาสันสกฤต
ตีนเหยียด		รูป   ? ใช้เขียนใต้พยัญชนะแสดงเสียงสระ อุ
ตีนคู้		 รูป   ? ใช้เขียนใต้พยัญชนะแสดงเสียงสระ อู
ไม้หน้า			รูป เ ใช้หน้าพยัญชนะแสดงเสียงสระเอ หรือใช้คู่กันแสดงเสียงสระแอ และผสมกับรูปสระอื่นแสดงเสียงสระ เอะ แอะ เออะ เออ เอียะ เอีย เอือะ เอือ เอา 
ไม้ม้วน			รูป ใ ใช้หน้าพยัญชนะแสดงเสียงสระ ใอ
ไม้มลาย			รูป ไ ใช้หน้าพยัญชนะแสดงเสียงสระ ไอ
ไม้โอ 			รูป โ ใช้หน้าพยัญชนะแสดงเสียงสระโอ และประสมกับวิสรรชนีย์เป็นสระ โอะ
ไม้ไต่คู้			รูป    ? ใช้เหนือพยัญชนะแทนวิสรรชนีย์ในสระบางตัวที่มีตัวสะกด เช่น เด็ก แบ็บ ล็อก และใช้เหนือตัว ก แสดงเสียงสระ เอาะ มีไม้โท คือ ก็
ไม้เอก			รูป  ? ใช้แสดงวรรณยุกต์เอก
ไม้โท			รูป   ? ใช้แสดงวรรณยุกต์โท
ไม้ตรี			รูป    ? ใช้แสดงวรรณยุกต์ตรี
ไม้จัตวา			รูป   ? ใช้แสดงวรรณยุกต์จัตวา

ญ ๒๙๘ เครื่องหมายวรรคตอนและเครื่องหมายอื่นๆ
มหัพภาค; จุด (ไม่ทางการ)		รูป . ใช้แสดงว่าจบประโยคหรือจบความ เป็นอักษรย่อ และใช้เป็นจุดทศนิยม
จุลภาค; จุดลูกน้ำ (ไม่ทางการ)		รูป , ใช้คั่นจำนวนเลข คำ หรือข้อความ
อัฒภาค		รูป ; ใช้แยกประโยคเปรียบเทียบออกจากกัน
ทวิภาค		รูป : ใช้ไขความ แจกแจงรายการและแสดงอัตราส่วน
วิภัชภาค	รูป :- ใช้แจกแจงรายการ
ยัติภังค์		รูป - ใช้แยกพยางค์ ตัวอักษรหรือกลุ่มตัวเลข
นขลิขิต, วงเล็บ 		รูป ( ) ใช้กันคำข้อความ ตัวอักษร หรือตัวเลขไว้เป็นพิเศษ
วงเล็บเหลี่ยม		รูป [ ] มักใช้เมื่อข้อความนั้นใช้เครื่องหมายวงเล็บแบบอื่นอยู่แล้ว
วงเล็บปีกกา 		รูป { } ใช้กันคำ ข้อความตัวอักษรหรือตัวเลขที่อยู่กลุ่มเดียวกันไว้ด้วยกัน
ปรัศนี, เครื่องหมายคำถาม	รูป ? ใช้แสดงคำถาม
อัศเจรีย์, เครื่องหมายตกใจ	รูป ! ใช้แสดงว่าเป็นคำอุทานหรือคำเลียนเสียงธรรมชาติ
อัญประกาศ, เครื่องหมายคำพูด		รูป     ใช้แสดงว่าเป็นคำหรือข้อความที่คัดมาหรือเป็นคำพูดหรือความนึกคิด
อัญประกาศเดี่ยว			รูป      ใช้ซ้อนในข้อความที่มีเครื่องหมายอัญประกาศอยู่แล้ว
ไม้ยมก, ยมก		รูป ๆ ใช้หลังคำ วลี หรือประโยค เพื่อให้อ่านซ้ำ
ไปยาลน้อย, เปยยาลน้อย		รูป ฯ ใช้ละคำ
ไปยาลใหญ่, เปยยาลใหญ่		รูป ฯลฯ ใช้ละข้อความแสดงว่ามีอีกมาก
ไข่ปลา, จุดไข่ปลา		รูป ... ใช้ละข้อความแสดงว่าตัดตอนมาหรือไม่ต้องการให้อ่าน
เส้นประ			รูป --- ใช้เหมือนจุดไข่ปลา
เสมอภาค, เท่ากับ	รูป = ใช้แสดงว่าคำหรือข้อความทั้ง ๒ ข้างนั้นเสมอกัน
สัญประกาศ, ขีดเส้นใต้		รูป ___ ใช้ขีดเส้นใต้หรือข้อความที่สำคัญ
บุพสัญญา		รูป  ใช้เขียนแทนคำหรือข้อความที่อยู่บรรทัดบน
มหัตถสัญญา, ย่อหน้า		การย่อหน้าขึ้นบรรทัดใหม่
ทับ		รูป / ใช้ขีดคั่นระหว่างคำหรือจำนวนเลข
พินทุ		รูป . ใช้ใต้พยัญชนะแสดงว่าเป็นตัวสะกด
ทัณฑฆาต		รูป   ?  ใช้ฆ่าอักษรที่ไม่ต้องการออกเสียงหรือแสดงว่าเป็นตัวสะกด
กากบาท		รูป  + ใช้เป็นเครื่องหมายบวก รูป  ? ใช้เป็นเครื่องหมายคูณและแสดงว่าผิด

ญ ๒๙๙ เครื่องหมายวรรคตอนโบราณและเครื่องหมายอื่นๆ
ตาไก่, ฟองมัน		รูป ๏ ใช้ต้นข้อความหรือต้นคำประพันธ์
ฟองมันฟันหนู, ฟันหนูฟองมัน, ฝนทองฟองมัน		ใช้ต้นข้อความใหญ่
ขั้น, ขั้นเดี่ยว, อังคั่นเดี่ยว			รูป ฯ ใช้ท้ายประโยค ท้ายบทคำประพันธ์และแสดงขึ้นแรม
ขั้นคู่, อังคั่นคู่		ใช้ท้ายข้อความใหญ่หรือจบตอน
อังคั่นวิสรรชนีย์		ใช้เมื่อจบเรื่อง
โคมูตร			ใช้เมื่อจบเรื่อง
ยามักการ		รูป   ๎ ใช้บังคับให้อ่านเป็นอักษรควบ
ตีนกา, ตีนครุ		รูป + ใช้บอกมาตราเงิน

ญ ๓๐๐ ผู้ทำงานเกี่ยวกับหนังสือ
เสมียน			เจ้าหน้าที่เกี่ยวกับหนังสือ เช่น ร่างจดหมาย พิมพ์ดีด
เลขานุการ		ผู้มีหน้าที่เกี่ยวกับหนังสือ เช่น เขียนจดหมายโต้ตอบจดบันทึก และมักจะมีหน้าที่ดูแลให้งานของคณะกรรมการสมาคม หรือสำนักงานที่ตนปฏิบัติงานอยู่ดำเนินไปด้วยดี
เลขาธิการ		ผู้เป็นหัวหน้าทำงานเกี่ยวกับหนังสือ ดูแลงานบริหาร เช่น เลขาธิการสำนักนายกรัฐมนตรี, เลขาธิการสำนักงานเยาวชน, เลขาธิการสหประชาชาติ
อาลักษณ์ (โบ)		ผู้ทำหน้าที่ทางหนังสือในราชสำนัก

ญ ๓๐๑ ตัวเลข
ตัวเลข, เลข		เครื่องหมายบอกจำนวน
เลขหมาย; นัมเบอร์, เบอร์ (ปาก)		ตัวเลขประจำสิ่งใดสิ่งหนึ่ง
เลขผา, เลขผานาที		เลข [มักใช้ในทางโหราศาสตร์]
เลขยันต์			ตัวเลขที่ประกอบในแผ่นยันต์
เลขโดด			ตัวเลขหลักมูล
เลขชี้กำลัง		ตัวเลขที่ใช้ยกกำลังจำนวนจริง เช่น ๗๓ มี ๓ เป็นเลขชี้กำลัง
พนมศก			เลขปีรัชกาลที่เขียนบนหลังศก

ญ ๓๑๐ - ญ ๓๓๑ การเขียนและการทำหนังสือ
ญ ๓๑๐ การเขียนหรือแต่ง
เขียน; ทรงพระราชนิพนธ์ (ราชา : กษัตริย์), ทรงนิพนธ์, ทรงพระนิพนธ์ (ราชา : เจ้านาย) 		สร้างงานเขียนขึ้น เช่น เขียนตำรา
แต่ง; ทรงพระราชนิพนธ์ (ราชา : กษัตริย์), ทรงแต่ง, ทรงนิพนธ์, ทรงพระนิพนธ์ (ราชา : เจ้านาย)		เขียน [ใช้เมื่อเขียนงานบางประเภท] เช่น แต่งตำรา, แต่งนวนิยาย
ประพันธ์		เขียน [มักใช้เมื่อเขียนบันเทิงคดี] เช่น ประพันธ์นวนิยาย
เรียบเรียง; ทรงเรียบเรียง			เขียนโดยอาศัยข้อมูลต่างๆ [มักใช้เมื่อเขียนสารคดีและงานวิชาการ] เช่น เรียบเรียงตำราไวยากรณ์
นิพนธ์			เขียน [ใช้อย่างยกย่อง] เช่น ดอกไม้สดได้นิพนธ์นวนิยายไว้หลายเรื่อง
รจนา; เชลง (กวี)		เขียน [มักใช้เมื่อเขียนงานอันประณีตมีกวีนิพนธ์เป็นต้น]
ร้อยกรอง		เรียงเรียงถ้อยคำให้เป็นระเบียบตามฉันทลักษณ์ เช่น ร้อยกรองกวีนิพนธ์

ญ ๓๑๑ งานที่เขียนหรือแต่งขึ้น
งานเขียน		งานที่เขียนขึ้นด้วยจุดประสงค์ต่างๆ
วรรณกรรม		งานที่เขียนหรือแต่งขึ้นและเรื่องเล่าทั่วๆ ไป เช่น หนังสือพิพม์ นวนิยาย ใบปลิว
วรรณคดี		งานที่เขียนหรือแต่งขึ้นที่ได้รับยกย่องว่าดี; งานที่เขียนหรือแต่งขึ้นและเรื่องเล่าทั่วๆ ไป
บันเทิงคดี		งานที่เขียนหรือแต่งขึ้นหรือเรื่องเล่าต่างๆ ที่มุ่งให้ความเพลิดเพลินแก่ผู้อ่านเป็นเบื้องต้น เช่น นวนิยาย เรื่องสั้น
สารคดี			งานเขียนที่มุ่งให้สาระความรู้แก่ผู้อ่านเป็นเบื้องต้น แต่ก็มักให้ความเพลิดเพลินด้วยเพื่อเสนอทัศนะเป็นต้น
เรียงความ		ความเรียงที่กำหนดหัวข้อ เช่น เรียงความประกวด
บทความ		ความเรียงที่เสนอความเป็นจริง มักต้องแสดงทัศนะของผู้เขียนเองด้วย
บทความวิชาการ		บทความที่เน้นหนักทางด้านวิชาการ มีการอ้างถึงแหล่งข้อมูลอย่างเป็นทางการ
บทบรรณาธิการ		งานเขียนของบรรณาธิการหรือนักเขียนชั้นนำเพื่อแสดงความคิดเห็นอันเป็นแนวของหนังสือพิมพ์
บทนำ			บทบรรณาธิการ; ข้อความตอนต้นหนังสือแสดงแนวทางของหนังสือนั้นๆ
ปกิณกคดี		งานเขียนเบ็ดเตล็ด
เรื่องอ่านเล่น		งานที่แต่งขึ้นเพื่อความบันเทิง ได้แก่ นวนิยาย เรื่องสั้น ไม่รวมบทละคร
นวนิยาย			งานที่แต่งขึ้นบรรยายความเป็นอยู่และการกระทำของมนุษย์
เรื่องสั้น			งานที่แต่งขึ้นเป็นเรื่องสั้นๆ
บทละคร		งานที่แต่งขึ้นสำหรับแสดงละคร
โศกนาฏกรรม, หัสนาฏกรรม		ดูความหมายใน ฉ ๑๕๐
บทประพันธ์		งานที่บุคคลหนึ่งแต่งขึ้นเป็นร้อยแก้วหรือร้อยกรอง เช่น บทประพันธ์ของยาขอบ
กวีนิพนธ์, กวีวัจนะ		งานร้อยกรองที่กวีแต่ง

ญ ๓๑๒ ส่วนของงานที่เขียนหรือแต่งขึ้น
ตอน		ส่วน เช่น นวนิยาย ๑๐๐ ตอนจบ
ภาค		ส่วน [มักใช้เมื่อแบ่งส่วนไม่มากนัก] เช่น วาสิฏฐีภาคสองบนสวรรค์
องก์		ตอนหนึ่งในบทละคร เช่น บทละครเรื่องนี้มี ๕ องก์

ญ ๓๑๓ เรื่องเล่าต่างๆ
นิยาย		เรื่องเล่าเหตุการณ์ที่เกิดขึ้นนานแล้ว ใช้การบรรยายเป็นหลักมักไม่มีบทสนทนาของตัวละคร
นิยายปรัมปรา		เรื่องเล่าค่อนข้างยาว บุคคลในเรื่องมักมีอิทธิฤทธิ์ปาฏิหาริย์
นิทาน		เรื่องที่มีการเสริมแต่งให้วิจิตรพิสดาร มีอิทธิฤทธิ์ปาฏิหาริย์มากกว่านิยายทั่วๆ ไปแต่บางที ก็ใช้ปนกับคำนิยาย
ชาดก, นิทานชาดก		เรื่องเล่าเกี่ยวกับพระโพธิสัตว์
เทพนิยาย		เรื่องเล่าเกี่ยวกับอิทธิปาฏิหาริย์ของเทวดา วีรบุรุษ
ตำนาน			เรื่องเล่าเกี่ยวกับวีรบุรุษประจำชาติหรือประวัติของบ้านเมือง

ญ ๓๑๔ ส่วนของเรื่อง
แก่น		เนื้อแท้ของเรื่อง
สารัตถะ		แก่นของนิทานซึ่งจะไม่เปลี่ยนแปลงไม่ว่านิทานจะตกไปอยู่ในสิ่งแวดล้อมใด
เนื้อเรื่อง		ความเป็นไปที่สำคัญในเรื่อง เช่น เล่าเนื้อเรื่องโดยย่อ
เนื้อหา		สาระของเรื่อง เช่น เรื่องนี้มีเนื้อหาน่าสนใจ
ท้องเรื่อง	เนื้อเรื่องที่ดำเนินไปตั้งแต่ต้นจนจบ
โครงเรื่อง	ส่วนประกอบของเนื้อเรื่องที่คุมกันเป็นโครง
เค้าโครง		โครงเรื่องย่อๆ

ญ ๓๑๕ ลักษณะของเรื่อง
สยองขวัญ		ทำให้หวาดกลัว
เขย่าขวัญ		ทำให้ตกใจกลัว
สะเทือนขวัญ		ทำให้ตกใจ ไม่สบายใจ
เข้มข้น			มีเนื้อหาที่จะทำให้สนใจมากเป็นพิเศษ

ญ ๓๒๐ ภาพพจน์
ภาพพจน์		ถ้อยคำสำนวนแบบต่างๆ ที่สร้างมโนภาพให้เกิดขึ้น
อุปมา			ภาพพจน์เปรียบเทียบสิ่งที่เหมือนกัน โดยมีคำเชื่อมโยง เช่น เหมือน ดุจ ดัง ราวประหนึ่ง เช่น สวยดุจเทพธิดา
อุปลักษณ์		ภาพพจน์เปรียบเทียบโดยนำลักษณะเด่นของสิ่งที่ต้องการเปรียบมากล่าวทันทีโดยไม่มีคำเชื่อม เช่น ชะเลภูผา หรือใช้คำว่า เป็น แทนคำเชื่อมโยง เช่น ใจดีเป็นแก้ว
บุคคลาธิษฐาน, ปุคลาธิษฐาน		ภาพพจน์เปรียบเทียบโดยนำสิ่งที่ไม่ใช่มนุษย์มากล่าวถึงราวกับเป็นมนุษย์
อติพจน์			ภาพพจน์เปรียบเทียบให้เกินความจริง
การเลียนเสียงธรรมชาติ, สัทพจน์		ภาพพจน์เปรียบเทียบโดยใช้คำเลียนเสียงธรรมชาติ
สัมพจนัย, อนุนามนัย		ภาพพจน์ที่เกิดจากการใช้ส่วนหนึ่งแทนความหมายของสิ่งทั้งหมด
นามนัย, อธินามนัย		ภาพพจน์ที่เกิดจากการใช้ชื่อเรียกรวมๆ แทนสิ่งใดสิ่งหนึ่ง หรือบุคคลกลุ่มใดกลุ่มหนึ่ง
ปฏิพจน์, วิภาษ			ภาพพจน์ที่เกิดจากการนำคำที่มีความหมายขัดแย้งกันมาใช้คู่กันได้อย่างกลมกลืน
ปฏิทรรศน์, อรรถวิภาษ		ภาพพจน์ที่เกิดจากการกล่าวถ้อยคำที่ดูเหมือนจะมีความหมายขัดแย้งเป็นไปไม่ได้ แต่อาจตีความให้เป็นไปได้

ญ ๓๒๑ สิ่งที่เปรียบเทียบ
อุปมา			สิ่งหรือข้อความที่ยกมาเปรียบ
อุปไมย			สิ่งหรือข้อความที่พึงเปรียบเทียบกับสิ่งอื่นเพื่อให้เข้าใจแจ่มแจ้ง ใช้คู่กับอุปมา เช่น  ปลาได้น้ำมีอุปมาฉันใด ความดีใจของเล่าปี่ก็มีอุปไมยฉันนั้น

ญ ๓๓๐ การจัดทำหนังสือ
ทาน, ตรวจทาน		สอบหนังสือให้ตรงกับต้นฉบับ เช่น ก่อนจะส่งควรตรวจทาน
พิสูจน์อักษร; ตรวจปรู๊ฟ (ไม่ทางการ)		หาข้อผิดพลาดในการพิมพ์
จัดหน้า			กำหนดว่าหน้าที่มีเรื่องหรือภาพอย่างไรควรอยู่ที่ใด
โปรยหัว		กำหนดลักษณะและขนาดของตัวหนังสือที่เป็นชื่อเรื่องหรือพาดหัว
งานศิลป์		การจัดหนังสือให้มีลักษณะน่าอ่าน
กราฟิก			วิธีที่จะผลิตรูปแบบของหนังสือ
เข้าหน้า			เรียงหน้าหนังสือให้เป็นลำดับเพื่อเย็บเป็นเล่ม
เก็บเล่ม			รวบรวมหนังสือหรือแผ่นภาพที่พิมพ์ไว้แล้วเรียงตามลำดับเลขหน้าเข้าเป็นเล่ม
เข้าปก			เย็บปกหนังสือ

ญ ๓๓๑ ผู้เกี่ยวข้องกับการเขียนจัดทำ และรักษาหนังสือ
นักเขียน			ผู้เชี่ยวชาญการเขียนหนังสือ
นักประพันธ์		ผู้เชี่ยวชาญการเขียนบันเทิงคดี
กวี		ผู้มีศิลปะในการประพันธ์ร้อยกรองมี ๔ ประเภทคือ จินตกวี, สุตกวี, อัตถกวี, และปฏิภาณกวี
บรรณาธิการ		ผู้จัดเลือกเฟ้น รวบรวมปรับปรุงและรับผิดชอบเรื่องลงพิมพ์
สาราณียกร		ผู้จัดทำหนังสือของสมาคมหรือสถาบันการศึกษา เป็นต้นมีหน้าที่อย่างบรรณาธิการ
ผู้พิมพ์			เจ้าของธุรกิจการพิมพ์
ช่างเรียงพิมพ์		ผู้ที่เรียงตัวอักษรโลหะในการพิมพ์
ช่างแท่น		ผู้ใช้แท่นพิมพ์หนังสือหรือเอกสาร
ช่างพับ			ผู้พับกระดาษที่พิมพ์ข้อความแล้วเป็นยก
บรรณารักษ์		ผู้รักษา บริหาร และให้คำแนะนำเกี่ยวกับการใช้หนังสือในห้องสมุด

ญ ๓๔๐ การส่งสารไปมา
โต้ตอบ			ตอบกันไปมา เช่น พูดโต้ตอบ, มีหนังสือโต้ตอบ

ญ ๓๔๑ - ญ ๓๔๒ การไม่ส่งสารหรือปิดบังสาร
ญ ๓๔๑ การไม่พูด
นิ่ง		ไม่พูด เช่น นิ่งเงียบไม่พูดจา, นิ่งงันไปชั่วขณะ, นิ่งอึ้งจนต่อถ้อยคำ, นิ่งขึงตะลึงอยู่, นิ่งอั้นพูดไม่ออก
อึ้ง		นิ่งอยู่ พูดไม่ออก
อ้ำอึ้ง		จะพูดแต่พูดไม่ออกด้วยจนใจหรือจนปัญญา เช่น อ้ำอึ้งไม่กล้าบอก
อมพะนำ		ไม่ยอมบอกเล่าเรื่องที่ควรจะบอก
ปิดปากเงียบ, ไม่ปริปาก, ไม่เปิดปาก		ไม่พูด ไม่บอกเล่าให้ใครรู้
ไม่ยอมแอะ		ไม่ยอมบอกใคร ถือเป็นความลับ
อุบ		นิ่งไว้ไม่ยอมบอกให้รู้ เช่น เรื่องนี้ขออุบไว้ก่อน
สงบปากสงบคำ			นิ่งไว้ ไม่โต้เถียงเป็นต้น
เป็นบื้อ		นิ่งเหมือนคนใบ้ เช่น นั่งเป็นบื้อไม่พูดไม่จา 
เหยียบ (ปาก)		ไม่พูดเรื่องที่มีผู้ขอให้เก็บเป็นความลับ เช่น รู้แล้วเหยียบไว้นะ
น้ำท่วมปาก (สำ)			อยู่ในภาวะที่พูดไม่ออก
ดุษณี, ดุษณีภาพ			อาการนิ่งซึ่งแสดงถึงการยอรับ
เงียบงัน, เงียบกริบ		ดูความหมายใน ท ๑๗๓

ญ ๓๔๒ การปิดบังสาร
ปิดบัง			ปิดไว้ไม่ให้รู้หรือรู้เพียงบางส่วน เช่น เล่าเรื่องทั้งหมดโดยไม่ปิดบัง
ปกปิด			ปิดไว้ไม่ให้รู้ เช่น ปกปิดความผิด
งำ		เก็บไว้กับตัว เช่น งำความ
อำพราง			ปิดบังโดยลวงให้เข้าใจไปทางอื่น เช่น สงสัยว่าคำให้การมีเงื่อนงำอำพราง
กลบเกลื่อน		ทำให้เรื่องเลือนหายไป เช่น กลบเกลื่อนความผิด

ญ ๓๕๐ - ญ ๓๕๕ การรับสาร
ญ ๓๕๐ การเก็บความ สรุปและตีความ
เก็บความ		เลือกเอาแต่ข้อความที่สำคัญ
จับใจความสำคัญ, จับประเด็น		หาประเด็น
สรุป		รวมความมาย่อเอาแต่ประเด็นของเรื่อง เช่น สรุปความผิด
ตีความ			หาความหมายที่แฝงเร้นในข้อความที่อ่านหรือฟัง เช่น ผู้อ่านตีความกันต่างๆ, ผู้ฟังต้องตีความเอาเอง

ญ ๓๕๑ การฟัง
ฟัง; ทรงฟัง, ทรงสดับ สดับ, เงี่ยหูฟัง, ตะแคงหูฟัง; เงี่ยโสตสดับ		ดูความหมายใน ย ๑๐
ฟังหูผึ่ง			ฟังอย่างตั้งใจ
ฟังเผินๆ			ฟังโดยไม่ได้คิดตาม
เข้าหูซ้ายทะลุหูขวา (สำ)		ฟังโดยไม่ใส่ใจ
ฟังจนหูบวม, ฟังจนอ่อนหู (สำ)		ฟังอยู่นานจนเบื่อ
รับฟัง			ยอมฟัง เช่น ผู้บริหารควรรับฟังเสียงประชาชน
สดับตรับฟัง		ติดตามฟังด้วยความเอาใจใส่ เช่น คอยสดับตรับฟังข่าวเหตุการณ์บ้านเมือง
ดักฟัง			ลักฟัง
ฟังไม่ได้ศัพท์ จับไปกระเดียด (สำ)		ฟังไม่ได้ความแจ่มชัดแล้วเอาไปพูดต่อหรือทำผิดๆ พลาดๆ
ฟังหูไว้หู 		รับฟังไว้เพื่อประกอบการพิจารณา
ประชาพิจารณ์		ฟังความเห็นมหาชน

ญ ๓๕๒ การอ่าน
อ่าน		พิจารณาดูเพื่อให้รู้หรือเข้าใจ เช่น อ่านสีหน้า, อ่านลายมือ, อ่านจดหมาย; ออกเสียงตามตัวหนังสือ เช่น อ่านกลอนดังๆ
อ่านไม่ออก		อ่านไม่เข้าใจ
อ่านไม่แตก		อ่านไม่ค่อยได้
อ่านตู่ตัว		อ่านผิดไป เช่น อ่านตู่ตัว ต เป็น ด
อ่านผ่านๆ		อ่านอย่างไม่ตั้งใจ
อ่านข้ามๆ		อ่านไม่ละเอียด เว้นบางตอน
ทบทวน			อ่านหรือคิดปะติดปะต่อเรื่องซำไปมาเพื่อให้เข้าใจหรือจำได้ เช่น ทบทวนบทเรียน, ทบทวนเหตุการณ์
กอ ข้อ ไม่กระดิกหู (สำ)			อ่านไม่ออกเขียนไม่ได้

ญ ๓๕๓ ผู้อ่าน	
ผู้อ่าน		ผู้ที่อ่านหนังสือ
นักอ่าน		ผู้ชอบอ่านหนังสือ
หนอนหนังสือ		ผู้หมกมุ่นอยู่กับการอ่านหนังสือ

ญ ๓๕๔ การแปล
แปล		ถ่ายความหมายจากภาษาหนึ่งเป็นอีกภาษาหนึ่ง
แปลตรงตัว		แปลความหมายของคำอย่างตรงไปตรงมา ไม่ได้เรียบเรียงให้เข้าใจง่าย
แปลคำต่อคำ		แปลทุกๆ คำ
แปลตามพยัญชนะ		แปลความหมายของคำอย่างตรงไปตรงมาคำต่อคำ
แปลตามตัวอักษร		แปลตามคำ ไม่ได้ตีความ
แปลตามอรรถ, แปลโดยอรรถ, แปลเอาความ		แปลให้ได้ความ ไม่ได้แปลคำต่อคำ
แปลยกศัพท์		ยกคำบาลีขึ้นมาแปลเป็นไทยไปทีละคำ
แปลร้อย		แปลเอาความโดยยกศัพท์บาลีมาคั่นไว้
ถอดความ		แปลให้เข้าใจความได้ง่ายขึ้น

ญ ๓๕๕ การถ่ายตัวอักษรและถอดสาร
ถ่ายตัวอักษร, ปริวรรต		เอาตัวอักษรแบบหนึ่งทดแทนตัวอักษรอีกแบบหนึ่ง เช่น ปริวรรตอักษรขอมเป็นอักษรไทย
ถอดรหัส		ถอดสารลับออกเป็นภาษาสามัญ

ญ ๓๕๖ ผู้แปล
ผู้แปล		ผู้ที่แปลคำพูดจากภาษาหนึ่งเป็นอีกภาษาหนึ่ง
นักแปล		ผู้มีความสามารถในการแปล
ล่าม		ผู้ที่แปลคำพูดจากภาษาหนึ่งเป็นอีกภาษาหนึ่งโดยทันที

