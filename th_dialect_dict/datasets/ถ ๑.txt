ถ ๑ - ถ ๒๐๓ การสืบทอดความรู้ ความเชื่อถือ และวัฒนธรรมประเพณี

ถ ๑ - ถ ๕๘ การสืบทอดความรู้
ถ ๑ การสืบทอดและสืบต่อ
สืบทอด		สืบจากรุ่นหนึ่งไปอีกรุ่นหนึ่ง เช่น สืบทอดวัฒนธรรม
สืบต่อ			ต่อเนื่องไป เช่น หาคนทำงานสืบต่อ

ถ ๒ - ถ ๔ การทำให้รู้
ถ ๒ การสอน
สอน		ทำให้รู้หรือเข้าใจโดยวิธีบอกหรือทำให้เห็นเป็นตัวอย่าง เช่น สอนเลข, สอนลูกให้เป็นคนดี
ต่อ		ถ่ายทอดหรือสืบทอดความรู้ความสามารถทางดนตรีและนาฏศิลป์ เช่น ต่อเพลง, ต่อท่ารำ
ครอบ		ประสิทธิ์ประสาทวิชาความรู้ให้มักใช้แก่วิชานาฏศิลป์และดนตรี
ถ่ายทอด		บอกความรู้ที่ตนมีแก่ผู้อื่น เช่น ถ่ายทอดความรู้ให้แก่ศิษย์
สอนมวย (ปาก)		สอนกลยุทธ์ที่จะจัดการแก้ปัญหาต่างๆ เช่น ประธานเก่าสอนมวยให้ประธานใหม่
สั่งสอน		สอนว่าอะไรควรทำหรือไม่ควรทำ เช่น สั่งสอนให้ลูกเป็นคนดี
เสี้ยมสอน		ยุยงส่งเสริมให้ประพฤติหรือกระทำ [มักใช้ในทางไม่ดี] เช่น ญาติๆ เสี้ยมสอนให้เขาแข็งข้อกับแม่เลี้ยง
อบรม		แนะนำพร่ำสอนให้ซึมซาบเข้าไปจนติดเป็นนิสัย เช่น คุณยายอบรมหลานให้มีสัมมาคารวะ; สอนเฉพาะเรื่องโดยกำหนดระยะเวลา เช่น อบรมครูภาษาไทย
ปลูกฝัง			ค่อยๆ สอนตั้งแต่เด็ก เช่น ปลูกฝังให้เด็กรักสัตว์
บอกหนังสือสังฆราช, สอนหนังสือสังฆราช (สำ)		สอนผู้ที่รู้ดีอยู่แล้ว
สอนจระเข้ให้ว่ายน้ำ (สำ)		สอนผู้ที่สันดานไม่ดีให้มีปัญญา; สอนสิ่งที่เขารู้ดีอยู่แล้ว

ถ ๓ วิธีสอน	
อนุมาน		วิธีสอนที่ตั้งต้นจากกฎแล้วดำเนินไปหาข้อเท็จจริง
อุปมาน		วิธีสอนที่ตั้งต้นจากการค้นคว้าทดลองข้อเท็จจริงแล้วตั้งเป็นกฎ
การสาธิต		วิธีสอนโดยผู้สอนปฏิบัติวิธีที่ถูกต้องให้นักเรียนดู
บูรณาการ		กระบวนวิธีการรวมวิชาต่างๆ ในโรงเรียนเข้าด้วยกันเพื่อสอนให้สัมพันธ์ต่อเนื่องกัน

ถ ๔ ความคิดเห็นเกี่ยวกับการเรียนการสอน
ไม้อ่อนดัดง่าย ไม้แก่ดัดยาก (สำ)		อบรมสั่งสอนเด็กให้ประพฤติดีได้ง่ายกว่าอบรมสั่งสอนผู้ใหญ่
เรียนผูกต้องเรียนแก้ (สำ)		รู้วิธีทำก็ต้องรู้วิธีแก้

ถ ๑๐ - ถ ๑๓ การเรียนรู้
ถ ๑๐ การทำให้เป็นหรือชำนาญ
หัด		ทำให้เป็น เช่น เด็กหัดพูด, พี่หัดขับรถ
ฝึก		ทำให้ชำนาญ เช่น คุณควรฝึกพูดในที่ประชุมชน, เขาฝึกวิ่งทุกวัน
ฝึกหัด		ทำให้เป็นและชำนาญ เช่น ฝึกหัดขี่ม้า
ฝึกฝน		ทำหลายๆ ครั้งจนชำนาญ เช่น ฝึกฝนในฌานสมาธิ
ฝึกปรือ		ทำหลายๆ ครั้งจนเก่ง เช่น ฝึกปรือเพลงอาวุธจนแคล่วคล่อง
ฝึกซ้อม	ฝึกให้ชำนาญก่อนทำจริง เช่น หมั่นฝึกซ้อมเพลงอาวุธ

ถ ๑๑ การทำให้ได้ความรู้
เรียน		ทำให้ทำได้หรือได้ความรู้ เช่น เรียนทำขนม, เรียนเลข
ศึกษา		ทำให้ได้ความรู้อย่างลึกซึ้ง เช่น ศึกษาด้วยตนเอง
ค้นคว้า		สืบสาวหาข้อมูลอย่างถี่ถ้วนตามหลักวิชา
วิจัย		ค้นคว้าอย่างถี่ถ้วนเพื่อหาข้อเท็จจริงใหม่ๆ หรือหาวิธีใหม่ที่จะบรรยาย เข้าใจ หรือใช้บางสิ่ง เช่น วิจัยตัวยา

ถ ๑๒ ข้อเท็จจริงและข้อสมมติที่เกี่ยวข้องกับการค้นคว้า
ข้อมูล		ข้อเท็จจริงซึ่งได้มาโดยวิธีเฉพาะสำหรับใช้เป็นหลักอนุมานหาความจริง หรือการคำนวณ
ทฤษฎี		ลักษณะที่คิดคาดเอาตามหลักวิชาซึ่งใช้อธิบายปรากฎการณ์ต่างๆ หรือใช้เป็นรากฐานของการปฏิบัติต่อไป
สมมติฐาน, สมมุติฐาน			ข้อสมมุติที่ใช้เป็นมูลฐานของการหาเหตุผล การทดลอง หรือการวิจัย

ถ ๑๓ การฝากตัวและมอบตัวเป็นศิษย์
ขึ้นครู			ฝากตัวเข้าเป็นศิษย์เพื่อการศึกษาวิชาช่างของไทย
มอบตัว		มอบให้เป็นศิษย์

ถ ๒๐ - ถ ๒๖ การศึกษา
ถ ๒๐ การศึกษาแขนงต่างๆ
การศึกษา		กระบวนวิธีการที่ทำให้บุคคลเปลี่ยนไปในทางดีเพื่อให้ปรับตัวเองเข้ากับสิ่งแวดล้อมได้ดี
การศึกษาทั่วไป		การศึกษาที่มุ่งหมายจะพัฒนาทัศนคติความสามารถและพฤติกรรมอย่างกว้างๆ โดยมิได้มุ่งหมายให้ได้รับความรู้ในด้านวิชาชีพอาชีพหนึ่งอาชีพใดโดยเฉพาะ
พุทธิศึกษา		การศึกษาเพื่อให้มีความรู้ความฉลาด
จริยศึกษา		การศึกษาเกี่ยวกับการประพฤติและปฏิบัติตนในแนวทางศีลธรรม และวัฒนธรรม
อาชีวศึกษา		การศึกษาที่มุ่งไปทางช่างฝีมือ
พลศึกษา		การศึกษาเกี่ยวกับการส่งเสริมให้บุคคลมีสุขภาพดี

ถ ๒๑ ระดับการศึกษา
ประถมศึกษา		การศึกษาระดับต้น
มัธยมศึกษา		การศึกษาระดับกลางระหว่างประถมศึกษาและอุดมศึกษา
อุดมศึกษา		การศึกษาระดับสูง

ถ ๒๒ การจัดแบ่งเวลาที่ศึกษา
ชั้น		ส่วนของโครงการในการเรียนการสอน ปีหนึ่งๆ เป็นชั้นหนึ่ง
ปีการศึกษา		ระยะเวลาการเรียนประจำปีในสถาบันการศึกษาซึ่งไม่รวมการเรียนภาคฤดูร้อน
ภาคการศึกษา, ภาคเรียน; ภาค (ไม่ทางการ); เทอม (ปาก)		ช่วงเวลาที่สถานศึกษาเปิดสอนติดต่อกันตามปรกติปีการศึกษาหนึ่งๆ จะแบ่งเป็น ๒ - ๓ ภาคเรียน

ถ ๒๓ กิจกรรมประกอบการศึกษา
กิจกรรม		การที่ผู้เรียนปฏิบัติการอย่างใดอย่างหนึ่งเพื่อการเรียนรู้
การบ้าน		งานที่ครูกำหนดให้นักเรียนไปทำที่บ้าน
รายงาน		คำกล่าวบอกเรื่องราวที่ไปทำหรือไปศึกษามา
ภาคนิพนธ์		รายงานการค้นคว้าประจำภาคเรียน
วิทยานิพนธ์		รายงานการค้นคว้าวิจัยเป็นส่วนหนึ่งในการศึกษาระดับปริญญาโทหรือเอก
ปริญญานิพนธ์		รายงานการค้นคว้าวิจัยเป็นส่วนหนึ่งในการศึกษาระดับปริญญาตรีบางสาขา

ถ ๒๔ การประเมินผล
ประเมินผล		พิจารณาคุณค่าของผลโดยเทียบกับเกณฑ์หรือมาตรฐาน
วัดผล			พิจารณาระดับของผลโดยอาศัยเครื่องมือและหน่วยวัด
ทดสอบ		ให้ทดลองทำเพื่อให้รู้ความสามารถเป็นต้น เช่น ทดสอบความรู้, ทดสอบเครื่องยนต์
ทดสอบแบบปรนัย, ทดสอบแบบวัตถุวิสัย		ทดสอบโดยผู้ตอบตอบได้ในวงจำกัด และผู้ตรวจไม่อาจเอาความคิดส่วนตัวเข้าไปเกี่ยวข้องกับการตรวจ
ทดสอบแบบอัตนัย, ทดสอบแบบจิตวิสัย		ทดสอบโดยเปิดโอกาสให้ผู้ตอบแสดงความคิดเห็นส่วนตัวได้
สอบ		เปรียบเทียบเพื่อหาข้อเท็จจริงหรือให้รู้ว่ามีความรู้ความสามารถเพียงไร
สอบไล่		สอบทดลองความรู้เป็นครั้งสุดท้ายในภาคเรียนหนึ่งๆ หรือปีการศึกษาหนึ่งๆ ว่าได้ตามมาตรฐานหรือไม่
สอบซ้อม		สอบทดลองก่อนสอบไล่ว่ามีความรู้ตามมาตรฐานหรือไม่
สอบแก้ตัว, สอบซ่อม			สอบผู้ที่สอบตกมาแล้วว่ามีความรู้มาตรฐานหรือไม่
สอบคัดเลือก			สอบเพื่อแยกนักเรียนออกเป็นกลุ่ม
สอบแข่งขัน			สอบเพื่อคัดเลือกให้ได้คนเก่งที่สุด
สอบปากเปล่า			สอบโดยถามให้ตอบด้วยวาจา
สอบสัมภาษณ์			สอบปากเปล่าโดยพิจารณาท่วงทีวาจาด้วย
สอบข้อเขียน			สอบโดยให้เขียนหรือตอบคำถามเป็นลายลักษณ์อักษร

ถ ๒๕ หน่วยที่ใช้วัดและประเมินผลการศึกษา
หน่วยกิต		หน่วยวัดการเรียนที่มีระบบการเรียนเป็นภาคเรียน
คะแนน; แต้ม (ปาก)		หน่วยที่ใช้กำหนดค่าในการสอบหรือแข่งขันเป็นต้น
ระดับคะแนน; เกรด (ปาก)			ความสามารถในด้านการเรียนซึ่งประเมินได้ และใช้ตัวอักษรหรือตัวเลขแสดง

ถ ๒๖ ผลการสอบ
ได้, ผ่าน		ได้รับความสำเร็จในการสอบ เช่น สอบไล่ได้
ตก		ไม่ได้รับความสำเร็จในการสอบ เช่น สอบตกซ้ำชั้น
คาบเส้น		อยู่บนเส้นที่กำหนดพอดี เช่น สอบได้คาบเส้น

ถ ๓๐ - ถ ๕๑ ความรู้
ถ ๓๐ ความรู้ต่างๆ
ความรู้; วิทยา (กวี)		สิ่งที่รู้หรืออาจจะรู้ได้ เช่น หาความรู้, อันความคิดวิทยาเหมือนอาวุธ
วิชา		ความรู้ที่ได้ด้วยการเล่าเรียนหรือฝึกฝน เช่น วิชาหนังสือ, วิชาเลขคณิต, วิชาช่าง
วิทยาการ		ความรู้ที่พัฒนาขึ้นควบคู่กับความเจริญ เช่น วิทยาการสมัยใหม่, จีนเคยมีวิทยาการที่ก้าวหน้า
วิชาชีพ			ความรู้ที่เรียนเพื่อการประกอบอาชีพ เช่น ทุกสาชาวิชาชีพ, วิชาชีพสถาปนิก
วิชาการ		การที่เกี่ยวกับความรู้ เช่น นักวิชาการ, ฝ่ายวิชาการ
ศิลปวิทยา (เขียน)		ความรู้ต่างๆ เช่น เรียนรู้ศิลปวิทยาจากพระอาจารย์
ศิลปะศาสตร์			วิชาความรู้ต่างๆ มี ๑๘ ประการ

ถ ๓๑ แขนงความรู้
ศิลปะ			วิทยาการที่มีวัตถุประสงค์ด้านความงาม เช่น จิตรกรรม
ศาสตร์			วิทยาการที่มีวัตถุประสงค์ด้านความจริง เช่น คณิตศาสตร์
ประยุกตวิทยา		มวลความรู้และวิธีการสร้างทำเครื่องมือเครื่องใช้ของมนุษย์ในสังคม วัฒนธรรมหรือในแต่ละยุคแต่ละสมัยรวมทั้งการนำความรู้ทางวิทยาศาสตร์มาใช้ใสนการผลิตและกิจกรรมอื่นๆ ในสังคม

ถ ๓๒ ความรู้ที่กำหนดให้เรียน
กระบวนวิชา, รายวิชา			วิชาที่จัดไว้สำหรับสอนระยะหนึ่ง
หลักสูตร		รายวิชาที่กำหนดไว้ให้ศึกษาเพื่อวัตถุประสงค์อย่างใดอย่างหนึ่ง
ประมวลการสอน		รายละเอียดเฉพาะวิชา

ถ ๔๐ - ถ ๔๕ วิชาต่างๆ
ถ ๔๐ มนุษย์ศาสตร์
มนุษยศาสตร์			วิชาว่าด้วยคุณค่าทางจิตใจและงานของมนุษย์ มี ศิลปะ วรรณคดี ประวัติศาสตร์ ภาษาศาสตร์ ศาสนา และปรัชญา
ศิลปศาสตร์		วิชาต่างๆ ซึ่งไม่ใช่วิชาทางเทคนิคหรือทางอาชีพ เช่น ปรัชญา ประวัติศาสตร์
อักษรศาสตร์		วิชาการหนังสือเน้นในด้านภาษาและวรรณคดี
สุนทรียศาสตร์		วิชาว่าด้วยความซาบซึ้งในคุณค่าของสิ่งงดงาม ไพเราะหรือรื่นรมย์		
ภาษาศาสตร์		วิชาว่าด้วยภาษาทั้งในด้านไวยากรณ์ เสียง ความหมาย และประวัติ
สัทศาสตร์		วิชาว่าด้วยเสียง
สัทการยวิทยา, สัทวิทยา, สรศาสตร์		วิชาว่าด้วยหน้าที่ของเสียง
อรรถศาสตร์		วิชาว่าด้วยความหมาย
นิรุกติศาสตร์		วิชาว่าด้วยธรรมชาติและที่มาของคำ
วาทวิทยา, วาทศาสตร์		วิชาว่าด้วยศิลปะการใช้ถ้อยคำสำนวนให้ประทับใจ
ประวัติศาสตร์			วิชาว่าด้วยเหตุการณ์ในอดีต
โบราณคดี		วิชาว่าด้วยโบราณวัตถุและโบราณสถาน
ภารตวิทยา		วิชาว่าด้วยภารตประเทศคือประเทศอินเดีย
ศาสนศาสตร์		วิชาว่าด้วยศาสนา
ปรัชญา		วิชาว่าด้วยหลักแห่งความรู้และความจริง
จริยศาสตร์		สาขาของวิชาปรัชญาว่าด้วยความประพฤติและการครองชีวิตว่าอะไรดี อะไรชั่ว อะไรถูกอะไรผิด หรืออะไรควร อะไรไม่ควร
ตรรกวิทยา, ตรรกศาสตร์		สาขาของวิชาปรัชญาว่าด้วยการคิดหาเหตุผล
ญาณวิทยา		สาขาของวิชาปรัชญาว่าด้วยกำเนิดลักษณะ ความถูกต้องแห่งความรู้และวิธีหาความรู้

ถ ๔๑ วิทยาศาสตร์
วิทยาศาสตร์		วิชาที่ค้นคว้าจากการประจักษ์ทางธรรมชาติแล้วจัดเข้าเป็นระเบียบ
วิทยาศาสตร์กายภาพ		วิทยาศาสตร์ที่ว่าด้วยเรื่องราวต่างๆ ของสิ่งไม่มีชีวิต เช่น วิชาเคมี ฟิสิกส์ คณิตศาสตร์ ดาราศาสตร์
วิทยาศาสตร์ชีวภาพ		วิทยาศาสตร์ที่ว่าด้วยเรื่องราวต่างๆ ของสิ่งที่มีชีวิต เช่น วิชาสัตววิทยา พฤกษศาสตร์
วิทยาศาสตร์ประยุกต์		วิทยาศาสตร์ที่ว่าด้วยเรื่องราวต่างๆ ที่มุ่งประโยชน์ในทางปฏิบัติยิ่งกว่าทางทฤษฎี เช่น แพทยศาสตร์ วิศวกรรมศาสตร์ เกษตรศาสตร์

ถ ๔๒ วิทยาศาสตร์กายภาพ
เคมี		วิชาซึ่งศึกษาว่าสารต่างๆ เกิดขึ้นอย่างไร ประกอบกันอย่างไรและเป็นอย่างไรในสภาพต่างๆ กัน
ฟิสิกส์		วิชาซึ่งศึกษาสสารและพลังงาน
ธรณีวิทยา		วิชาว่าด้วยหิน ดิน ฯลฯ ซึ่งประกอบกันเป็นโลก
ปฐพีวิทยา		วิชาว่าด้วยเรื่องดิน
ดาราศาสตร์		วิชาว่าด้วยวัตถุท้องฟ้าต่างๆ มีดวงอาทิตย์ ดวงจันทร์ เป็นต้น
อุทกศาสตร์		วิชาว่าด้วยน้ำบนพื้นโลกเพื่อประโยชน์แก่การเดินเรือ
อุทกวิทยา		วิชาว่าด้วยน้ำ ศึกษาสาเหตุการเกิด การหมุนเวียน และการนำน้ำมาใช้ประโยชน์
สมุทรศาสตร์		วิชาว่าด้วยลักษณะสมบัติทางเคมีและฟิสิกส์ของน้ำทะเล ชีววิทยาทางทะเล และปรากฎการณ์ต่างๆ ของทะเลและมหาสมุทร
อิเล็กทรอนิกส์		วิชาว่าด้วยการเคลื่อนที่ของอิเล็กตรอน
อุตุนิยมวิทยา		วิชาว่าด้วยเรื่องราวของบรรยากาศ
ทัศนศาสตร์		สาขาของวิชาฟิสิกส์ ว่าด้วยเรื่องราวของแสง
กลศาสตร์		สาขาของวิชาฟิสิกส์ ศึกษาเกี่ยวกับการกระทำของแรงต่อเทหวัตถุ และผลที่เกิดขึ้นแก่เทหวัตถุนั้นภายหลังที่ถูกแรงมากระทำ
พลศาสตร์		สาขาของวิชากลศาสตร์ซึ่งว่าด้วยการเคลื่อนที่ของเทหวัตถุที่เป็นของแข็ง แบ่งเป็นจลนศาสตร์ และจลนพลศาสตร์
สถิตยศาสตร์		สาขาของวิชากลศาสตร์ว่าด้วยแรงที่กระทำต่อเทหวัตถุที่เป็นของแข็ง โดยที่เทหวัตถุนั้นๆ หยุดนิ่งอยู่กับที่
รังสีวิทยา		สาขาของวิชาฟิสิกส์ ว่าด้วยรังสีเอกซ์และกัมมันตภาพรังสีรวมทั้งการใช้รังสีวิเคราะห์และรักษาโรค
คณิตศาสตร์		วิชาว่าด้วยการคำนวณ
เลขคณิต		สาขาของวิชาคณิตศาสตร์ว่าด้วยการใช้ตัวเลข
พีชคณิต		สาขาของวิชาคณิตศาสตร์ซึ่งใช้สัญลักษณ์และตัวอักษรแทนตัวเลข
เรขาคณิต		สาขาของวิชาคณิตศาสตร์ซึ่งว่าด้วยมุมและรูปทรงต่างๆ เป็นต้น
ตรีโกณมิติ		สาขาของวิชาคณิตศาสตร์ซึ่งว่าด้วยความสัมพันธ์ระหว่างด้านและมุมของรูปสามเหลี่ยม
สถิติศาสตร์		สาขาของวิชาคณิตศาสตร์ซึ่งแสดงข้อเท็จจริงต่างๆ เป็นตัวเลข
แคลคูลัส		สาขาของวิชาคณติศาสตร์ซึ่งศึกษาเกี่ยวกับค่าของจำนวนที่เปลี่ยนแปลงอย่างต่อเนื่องตลอดเวลา
คอมพิวเตอร์		สาขาของวิชาคณิตศาสตร์ ว่าด้วยการจัดกระทำกับข้อมูล ทั้งที่เป็นตัวเลขและตัวอักษร

ถ ๔๓ วิทยาศาสตร์ชีวภาพ
ชีววิทยา		วิชาว่าด้วยสิ่งมีชีวิต
พฤกษศาสตร์		วิชาว่าด้วยพืช
สัตววิทยา		วิชาว่าด้วยสัตว์
กีฏวิทยา		วิชาว่าด้วยแมลง
สรีรวิทยา, สรีรศาสตร์			วิชาว่าด้วยคุณสมบัติและการกระทำหน้าที่ของส่วนต่างๆ ของสิ่งมีชีวิต
กายวิภาคศาสตร์		วิชาว่าด้วยโครงสร้างของร่างกายโดยศึกษาเป็นส่วนๆ
อนุกรมวิธาน		วิชาว่าด้วยการจำแนกสิ่งมีชีวิตออกเป็นประเภทต่างๆ
นิเวศวิทยา		วิชาว่าด้วยความสัมพันธ์ระหว่างสิ่งมีชีวิตกับแหล่งที่อยู่
พันธุศาสตร์		วิชาว่าด้วยพันธุกรรม
พยาธิวิทยา		วิชาว่าด้วยเชื้อโรค
ปรสิตวิทยา		วิชาว่าด้วยสิ่งมีชีวิตที่อาศัยสิ่งมีชีวิตอื่นในการดำรงชีวิต
จุลชีววิทยา		วิชาว่าด้วยสิ่งมีชีวิตขนาดเล็ก

ถ ๔๔ วิทยาศาสตร์ประยุกต์	
เกษตรศาสตร์		วิชาว่าด้วยเกษตรกรรม
วนศาสตร์		วิชาว่าด้วยการบำรุงรักษาและปลูกป่า
วิศวกรรมศาสตร์		วิชาที่นำความรู้ทางคณิตศาสตร์และวิทยาศาสตร์ธรรมชาติมาประยุกต์ใช้
สถาปัตยกรรม, สถาปัตยกรรมศาสตร์			วิชาว่าด้วยการก่อสร้าง
แพทยศาสตร์		วิชาว่าด้วยการป้องกันและบำบัดโรค
อายุรศาสตร์		วิชาการรักษาโรคทางยา
ศัลยศาสตร์		วิชาการรักษาโรคโดยวิธีผ่าตัด
สูติศาสตร์		วิชาการทำคลอด
กุมารวิทยา, กุมารเวชวิทยา, กุมารเวชศาสตร์		วิชาว่าด้วยโรคเฉพาะเด็ก
นรีเวชวิทยา		วิชาว่าด้วยโรคเกี่ยวกับระบบการสืบพันธุ์ของสตรี
วิสัญญีวิทยา		วิชาว่าด้วยการวางยาชาและยาสลบ
จิตเวชศาสตร์		วิชาแพทย์แขนงหนึ่งที่เกี่ยวกับการศึกษา การตรวจรักษาและป้องกันโรคทางจิต
นิติเวชศาสตร์		วิชาว่าด้วยการใช้หลักการทางการแพทย์ช่วยแก้ปัญหาทางกฎหมายและการพิสูจน์ข้อเท็จจริงเกี่ยวกับคดีความ
เภสัชศาสตร์		วิชาว่าด้วยกระบวนการต่างๆ เกี่ยวกับเรื่องยา
เภสัชวิทยา		วิชาว่าด้วยฤทธิ์ของยาต่อสิ่งมีชีวิต
เภสัชกรรม		วิชาว่าด้วยการเตรียมเครื่องยา
เภสัชอุตสาหกรรม		วิชาว่าด้วยการเตรียมยาระดับอุตสาหกรรม
เภสัชเวท		วิชาว่าด้วยยาที่ได้จากพืช สัตว์ และแร่ธาตุ
เภสัชเคมี		วิชาว่าด้วยการเตรียม การสังเคราะห์และการทำสารเคมีที่ใช้เป็นยาให้ได้มาตรฐาน
เภสัชพฤกษ์		วิชาว่าด้วยพืชที่ใช้เป็นยา

ถ ๔๕ สังคมศาสตร์
สังคมศาสตร์		วิชาว่าด้วยชีวิตและธรรมชาติของมนุษย์ในสังคม เช่น ประวัติศาสตร์ มานุษยวิทยา สังคมวิทยา เศรษฐศาสตร์ รัฐศาสตร์ จิตวิทยาสังคม
สังคมศึกษา		วิชาที่ศึกษาเกี่ยวกับสังคมประกอบด้วยวิชาภูมิศาสตร์ ประวัติศาสตร์ หน้าที่พลเมืองและศีลธรรม
สังคมวิทยา		วิชาที่ศึกษาสังคมและพฤติกรรมของมนุษย์ที่อยู่รวมกันเป็นกลุ่ม
มานุษยวิทยา		วิชาที่ศึกษาธรรมชาติมนุษย์ รวมทั้งวิวัฒนาการของร่างกาย จิตใจ และสังคม
ชาติพันธุ์วิทยา		วิชาที่ศึกษาการแบ่งเชื้อชาติของมนุษย์ กำเนิดของเชื้อชาติ ความสัมพันธ์ระหว่างเชื้อชาติ ตลอดจนลักษณะเฉพาะของเชื้อชาติต่างๆ
ชาติพันธุ์วรรณา		ชาติพันธุ์วิทยาสาขาหนึ่งที่พรรณนาถึงวัฒนธรรมแบบต่างๆ
จิตวิทยา		วิชาว่าด้วยจิต การทำงานและการแสดงออกของจิต
จิตศึกษา		วิชาที่ศึกษาจิตที่ผิดปกติและการรักษา
นิติศาสตร์		วิชากฎหมาย
อาชญวิทยา		วิชาที่ศึกษาอาชญากรรมและอาชญากร
ทัณฑวิทยา		วิชาที่ศึกษาวิธีลงโทษผู้กระทำผิดทางอาญา
เศรษฐศาสตร์		วิชาว่าด้วยการผลิตการจำหน่ายจ่ายแจก และการบริโภคใช้สอยรัฐศาสตร์		วิชาว่าด้วยการเมือง การปกครองประเทศ และความสัมพันธ์ระหว่างประเทศ
รัฐประศาสนศาสตร์		วิชาว่าด้วยการบริหารและการปกครองประเทศเพื่อให้สัมฤทธิผลตามนโยบายของรัฐอย่างมีประสิทธิภาพและประหยัด
พาณิชยศาสตร์		วิชาว่าด้วยการค้าขาย
นิเทศศาสตร์		วิชาว่าด้วยการสื่อสารมวลชนและการประชาสัมพันธ์
วารสารศาสตร์		วิชาว่าด้วยการจัดทำหนังสือพิมพ์ นิตยสาร วารสาร สิ่งพิมพ์อื่นๆ รวมถึงการผลิตรายการและการสื่อสารมวลชนอย่างอื่น
บรรณารักษศาสตร์		วิชาว่าด้วยการบริหารห้องสมุด
ครุศาสตร์		วิชาว่าด้วยการเป็นครูประกอบด้วยวิชาการศึกษาเป็นต้น
ภูมิศาสตร์		วิชาว่าด้วยความสัมพันธ์ระหว่างสิ่งแวดล้อมทางธรรมชาติกับทางสังคมที่ปรากฏอยู่ในดินแดนต่างๆ ของโลก

ถ ๕๐ ความรู้ของบุคคล
ภูมิ, ภูมิรู้		พื้นความรู้ เช่น มีภูมิรู้พอจะสอนนักศึกษาได้
วิทยฐานะ		ฐานะแหง่ความรู้ เช่น สอบเลื่อนวิทยฐานะ
คุณวุฒิ			ความรู้ความสามารถที่เหมาะแก่ตำแหน่งหน้าที่ เช่น ผู้ทรงคุณวุฒิทางภาษาไทย
ภูมิปัญญา		ดูความหมายใน ข ๓๐ 

ถ ๕๑ ชั้นความรู้
ปริญญา		ชั้นความรู้ซึ่งสถาบันอุดมศึกษาประสาทให้แก่ผู้ที่สอบไล่ได้ตามที่กำหนดไว้ มี ๓ ระดับ คือ ปริญญาตรี ปริญญาโท ปริญญาเอก
อนุปริญญา		ชั้นความรู้รองจากปริญญาตรีซึ่งสถาบันอุดมศึกษาประสาทให้แก่ผู้ที่สอบไล่ได้ตามที่กำหนดไว้
เกียรตินิยม		ความรู้ดีเด่นเหนือระดับปรกติที่สถาบันอุดมศึกษากำหนดไว้

ถ ๕๒ - ถ ๕๘ ผู้เกี่ยวข้องกับการสืบทอดความรู้
ถ ๕๒ ผู้ให้ความรู้
ครู		ผู้สอนศิษย์ [มีนัยแสดงความผูกพันระหว่างครูกับศิษย์] เช่น ครูดนตรี ครูสอนหนังสือ
อาจารย์		ผู้สอนวิชาความรู้ [มักหมายถึงผู้สอนในระดับมหาวิทยาลัย]
ครูบาอาจารย์ (ไม่ทางการ)		ผู้สอนศิษย์
แม่พิมพ์, เรือจ้าง		คำเปรียบเทียบหมายถึงครู
ทิศาปาโมกข์ (โบ)		อาจารย์ผู้มีความรู้และชื่อเสียงโด่งดัง

ถ ๕๓ ผู้บรรยาย	
ปาฐก, ผู้บรรยาย, ผู้ปาฐกถา, ผู้แสดงปาฐกถา			ผู้ที่บรรยายทางวิชาการในที่ชุมชน หรือในห้องเรียนชั้นอุดมศึกษา
องค์ปาฐก		ผู้ปาฐกถาที่เป็นพระราชวงศ์
วิทยากร		ผู้มีความรู้ความสามารถพิเศษในเรื่องใดเรื่องหนึ่งและได้รับเลือกให้สอนหรือบรรยายในโอกาสพิเศษเป็นครั้งคราว

ถ ๕๔ ผู้ให้คำแนะนำ
อนุศาสก		อาจารย์ผู้ควบคุมดูแลนักศึกษาในหอพักของวิทยาลัยหรือมหาวิทยาลัย
บรรยเวกษก์		ผู้ดูแลทั่วไปเป็นตำแหน่งในวิทยาลัย

ถ ๕๖ ผู้บริหารสถาบันการศึกษา
อธิการบดี		ตำแหน่งผู้เป็นใหญ่ในการบริหารมหาวิทยาลัย
อธิการ			ตำแหน่งผู้เป็นใหญ่ในการบริหารวิทยาลัย
คณบดี			หัวหน้าคณะในมหาวิทยาลัย
ผู้อำนวยการ		ตำแหน่งผู้เป็นใหญ่ในโรงเรียน

ถ ๕๗ ผู้เรียน
นักเรียน		ผู้เรียนในโรงเรียน
นักเรียนกินนอน, นักเรียนประจำ		นักเรียนที่กินอยู่หลับนอนที่โรงเรียนเป็นประจำ
นักเรียนไปมา		นักเรียนที่ไม่ได้กินอยู่หลับนอนที่โรงเรียน
นิสิต		ผู้ที่ศึกษาอยู่ในมหาวิทยาลัย [ใช้เฉพาะมหาวิทยาลัยบางแห่ง] เช่น นิสิตจุฬาลงกรณ์มหาวิทยาลัย
นักศึกษา		ผู้ที่ศึกษาอยู่ในวิทยาลัยและมหาวิทยาลัยต่างๆ เช่น นักศึกษามหาวิทยาลัยรามคำแหง
ลูกศิษย์, ศิษย์		ผู้รับความรู้จากครูอาจารย์
ศิษย์ก้นกุฏิ, ศิษย์ต้นกุฏิ		ศิษย์ที่ใกล้ชิดและได้รับความรู้จากครูอาจารย์มากกว่าผู้อื่น

ถ ๕๘ ผู้สำเร็จการศึกษา
บัณฑิต			ผู้สำเร็จการศึกษาขั้นปริญญาตรี
มหาบัณฑิต		ผู้สำเร็จการศึกษาขั้นปริญญาโท	
ดุษฎีบัณฑิต		ผู้สำเร็จการศึกษาขั้นปริญญาเอก

ถ ๖๐ - ถ ๑๕๗ การสืบทอดความเชื่อถือ
ถ ๖๐ - ถ ๑๔๔ ศาสนาและผู้เกี่ยวข้อง
ถ ๖๐ การถือศาสนา
ถือ		ยึดมั่นในหลักคำสอน เช่น ถือศาสนาพุทธ
นับถือ		ดูความหมายใน ข ๑๗๒
เข้ารีต		เปลี่ยนไปถือศาสนาอื่น [ใช้สำหรับผู้ทิ้งศาสนาพุทธไปถือศาสนาคริสต์]

ถ ๖๑ ศาสนาและลัทธิ
ศาสนา		ความเชื่อถืออย่างหนึ่งๆ พร้อมด้วยหลักคำสอนซึ่งจะนำไปสู่ความพ้นทุกข์
ลัทธิ		คติความเชื่อหรือความคิดเห็น เช่น ลัทธิศาสนา, ลัทธิการเมือง, ลัทธิประเพณี

ถ ๖๒ ชื่อศาสนาและลัทธิ
ศาสนาพุทธ, พุทธศาสนา		ศาสนาซึ่งเกิดขึ้นในอินเดีย พระพุทธเจ้าเป็นศาสดา
ศาสนาคริสต์, คริสต์ศาสนา		ศาสนาซึ่งพระเยซูเป็นผู้ประกาศศาสนา
ศาสนาอิสลาม			ศาสนาซึ่งนับถือกันในตะวันออกกลาง มาเลเซีย และอินโดนีเซีย พระนะบีมุฮัมมัดเป็นศาสดาพยากรณ์
ศาสนาพราหมณ์		ศาสนาที่เก่าแก่ที่สุดนับถือกันในอินเดีย ต่อมากลายเป็นศาสนาฮินดู
ศาสนาชิน, เชน, หรือไชนะ		ศาสนาในอินเดีย มหาวีระเป็นศาสดา
ศาสนาซิก, ซิกข์, สิกข์			ศาสนาในอินเดีย คุรุนานักเป็นศาสดา
ศาสนาชินโต			ศาสนาดั้งเดิมของญี่ปุ่น
ศาสนายิว, ยูดาย		ศาสนาของชาวยิวโมเสสเป็นผู้ประกาศศาสนา
ลัทธิเต๋า		ลัทธิในจีน เล่าจื๊อเป็นผู้ตั้งลัทธิ (มีผู้กล่าวว่า เต๋าไม่ใช่ทั้งลัทธิและศาสนา)
ลัทธิขงจื๊อ		ลัทธิในจีน ขงจื๊อเป็นผู้ตั้งลัทธิ

ถ ๖๓ นิกายในศาสนาพุทธ
นิกาย			หมู่; พวก
เถรวาท, ทักษิณนิกาย, หีนยาน			นิกายที่เจริญอยู่แถบภาคใต้ของอินเดีย เช่น พม่า ลังกา ไทย พระสงฆ์ในนิกายนี้ปฏิบัติตามมติของพระเถระที่ประชุมกันวินิจฉัยในการสังคายนาพระไตรปิฎกครั้งที่ ๒ 
อาจริยวาท, อุตรนิกาย, มหายาน		นิกายที่เจริญอยู่แถบภาคเหนือของอินเดีย เช่น เกาหลี ญี่ปุ่น จีน พระสงฆ์ในนิกายนี้ปฏิบัติตามอาจารย์ของตน
มหานิกาย		นิกายพุทธศาสนาในประเทศไทยที่สืบมาแต่สมัยสุโขทัย
ธรรมยุติกนิกาย		นิกายพุทธศาสนาในประเทศไทยที่พระบาทสมเด็จพระจอมเกล้าเจ้าอยู่หัว ทรงตั้งขึ้นใหม่ เมื่อ พ.ศ.๒๓๗๖ ขณะที่ทรงผนวชเป็นภิกษุ

ถ ๖๔ นิกายในศาสนาคริสต์
โรมันคาทอลิก			นิกายนี้มีพระสันตะปาปาเป็นประมุข ยกย่องแม่พระและนักบุญ มีนักบวช เรียกว่าบาทหลวง
โปรเตสแตนท์			นิกายที่ไม่ยกย่องแม่พระและนักบุญ ไม่นิยมประดิษฐานรูปเคารพใดๆ
กรีกเชิช, อีสเตอร์น เชิช, อีสเตอร์นออธอดอกซ์ เชิช		นิกายที่ตั้งขึ้นในกลุ่มประเทศที่พูดภาษากรีกแห่งจักรวรรดิโรมัน แล้วแพร่กระจายไป ไม่ยอมรับอำนาจของพระสันตะปาปา

ถ ๖๕ นิกายในศาสนาอิสลาม
สุหนี่		นิกายนี้ให้ความสำคัญแก่การปฏิบัติตามข้อบัญญัติในคัมภีร์กุรอานและตามแนวทางของศาสดามุฮัมมัด และยอมรับนับถือกาหลิบทั้งสี่เป็นผู้ปกครองสืบต่อจากศาสดามุฮัมมัด
เจ้าเซ็น, ชิอะห์, มะหงุ่น		นิกายนี้ยอมรับเฉพาะคัมภีร์กุรอานและนับถือเฉพาะกาหลิบคนที่ ๔ คือ อาลี บุตรเขยของศาสดามุฮัมมัดและวงศ์วานของอาลี โดยให้ความสำคัญแก่อิหม่ามต่างๆ เป็นพิเศษด้วย

ถ ๖๖ นิกายในศาสนาฮินดู
ไวษณพ		นิกายที่นับถือพระวิษณุว่าเป็นใหญ่กว่าเทพใดๆ
ไศวะ			นิกายที่นับถือพระศิวะว่าเป็นใหญ่กว่าเทพใดๆ

ถ ๖๗ นิกายในศาสนาเชน
เศวตัมพร		นิกายนุ่งผ้าขาว
ทิคัมพร		นิกายนุ่งทิศ คือเปลือยกาย

ถ ๗๐ - ถ ๗๗ คัมภีร์ของศาสนาต่างๆ
ถ ๗๐ คัมภีร์ของพุทธศาสนา
พระไตรปิกฎ, ตรีปิฎก			พระธรรมคำสั่งสอนของพระพุทธเจ้ามี ๓ ปิฎก ได้แก่ พระวินัย เรียกวินัยปิฎก พระสูตร เรียกสุตตันตปิฎก พระอภิธรรม เรียกอภิธรรมปิฎก
อรรถกถา		คัมภีร์ซึ่งอธิบายพระไตรปิฎก
ฎีกา		คัมภีร์ซึ่งอธิบายคำในอรรถกถา
อนุฎีกา			คัมภีร์ซึ่งอธิบายคำในฎีกา
โยชนา			คัมภีร์ซึ่งบอกสัมพันธ์ศัพท์บาลีว่า ศัพท์ไหนเข้ากับศัพท์ไหนในต้นฉบับนั้นๆ เช่น โยชนาฎีกาสังคหะ

ถ ๗๑ คัมภีร์ของคริสต์ศาสนา
ไบเบิล			คัมภีร์เล่าเรื่องสร้างโลก ประวัติของพระเยซูและคำสอนต่างๆ เป็นต้น

ถ ๗๒ คัมภีร์ของศาสนาอิสลาม
อัลกุรอาน		คัมภีร์ว่าด้วยหลักคำสอนในศาสนาอิสลาม

ถ ๗๓ คัมภีร์ของศาสนาพราหมณ์หรือศาสนาฮินดู
พระเวท		คัมภีร์หลัก แบ่งออกเป็น ๔ คัมภีร์ ได้แก่ ฤคเวท ยชุรเวท สามเวท อถรรพเวท
อุปนิษัท, เวทานตะ		คัมภีร์ซึ่งเป็นบทสรุปของพระเวท
ภควัทคีตา		คัมภีร์ที่เป็นส่วนหนึ่งของมหากาพย์ มหาภารตยุทธ์
ธรรมศาสตร์		คัมภีร์ซึ่งเป็นตำรากฎหมาย
อิติหาส			คัมภีร์ว่าด้วยวีรกรรมของวีรบุรุษ ได้แก่ รามายณะกับมหาภารตะ
ปุราณะ			คัมภีร์ว่าด้วยวีรกรรมของวีรบุรุษเช่นเดียวกับคัมภีร์อิติหาส
อาคมะ			คัมภีร์ว่าด้วยการบูชาเทพเจ้าพร้อมทั้งข้อปฏิบัติ

ถ ๘๐ ธรรมในพุทธศาสนา
ธรรม			คำสั่งสอนในศาสนา เช่น ฟังธรรม; หลักประพฤติปฏิบัติในศาสนา เช่น ปฏิบัติธรรม, มีธรรมะเป็นเครื่องน้อมนำจิตใจ
ปรมัตถธรรม		ข้อธรรมอันสูงสุด
ปริยัติธรรม		ธรรมที่จะต้องเล่าเรียนได้แก่พระไตรปิฎก
ธรรมขันธ์		หมวดธรรม; ข้อธรรม เช่น พระไตรปิฎกมี ๘๔,๐๐๐ พระธรรมขันธ์

ถ ๘๑ อริยสัจ ๔
อริยสัจ			ความจริงอันประเสริฐ ได้แก่ ทุกข์ สมุทัย นิโรธ มรรค
ทุกข์			สภาพที่ทนได้ยาก
สมุทัย			เหตุเกิดทุกข์ ได้แก่ ตัณหา คือ ความทะยานอยาก มี ๓ ประการ ได้แก่ กามตัณหาอยากได้ ภวตัณหา อยากเป็นวิภวตัณหา อยากไม่เป็น
นิโรธ			ความดับทุกข์ คือนิพพาน
มรรค			ทางไปสู้ความดับทุกข์ มี ๘ ประการ ซึ่งสรุปลงในไตรสิกขาอันได้แก่ หลักปฏิบัติสำหรับอบรมตนจนบรรลุนิพพาน มี ๓ ประการ คือ ศีล สมาธิ ปัญญา มรรค มีองค์ ๘ นี้เรียกอีกอย่างหนึ่งว่า มัชฌิมาปฏิปทา แปลว่า ทางสายกลาง

ถ ๘๒ ธรรมเพื่อเสริมความเป็นมนุษย์
พรหมวิหาร		ธรรมของพรหมหรือของท่านผู้เป็นใหญ่ มี ๔ อย่าง ได้แก่ เมตตา กรุณา มุทิตา อุเบกขา
เบญจศีล		ศีล ๕ ได้แก่ งดเว้นจากการฆ่าสัตว์ งดเว้นจากการลักทรัพย์ งดเว้นจากการประพฤติผิดในกาม งดเว้นจากการพูดเท็จ งดเว้นจากการเสพสุราเมรัย
เบญจธรรม		ธรรมะ ๕ ประการ คู่กับเบญจศีล ได้แก่ เมตตา ทาน ความสำรวมในกาม สัจจะ สติ
สุจริต			ความประพฤติชอบ มี ๓ อย่าง ได้แก่ กายสุจริต วจีสุจริต มโนสุจริต
กุศลกรรมบถ		ทางแห่งกุศลกรรม มี ๑๐ อย่าง ได้แก่กายสุจริต ๓ วจีสุจริต ๔ มโนสุจริต ๓

ถ ๘๓ ธรรมเพื่อดำเนินชีวิตให้งอกงาม
อิทธิบาท		คุณธรรมที่นำไปสู่ความสำเร็จมี ๔ อย่าง ได้แก่ ฉันทะ วิริยะ จิตตะ วิมังสา (ความไตร่ตรอง)
มงคล			ธรรมอันนำมาซึ่งความสุขความเจริญ
บารมี			คุณธรรมที่บำเพ็ญอย่างยิ่งยวดมี ๑๐ อย่าง ได้แก่ ทาน ศีล เนกขัมมะ (การออกจากกามคือบวช) ปัญญา วิริยะ ขันติ สัจจะ อธิษฐาน เมตตา อุเบกขา

ถ ๘๔ ธรรมเพื่อส่งเสริมชีวิตที่ดีร่วมกัน
ทาน		การให้ มี ๒ อย่าง ได้แก่ อามิสทาน การให้สิ่งของ และธรรมทาน การให้ธรรม
ฆราวาสธรรม			ธรรมสำหรับผู้ครองเรือนมี ๔ อย่าง ได้แก่ สัจจะ ทมะ ขันติ จาคะ
สังคหวัตถุ		ธรรมเครื่องยึดเหนี่ยวใจบุคคล มี ๔ อย่าง ได้แก่ทาน ปิยวาจา อัตถจริยา สมานัตตตา

ถ ๘๕ ธรรมที่พึงหลีกเว้น	
อบายมุข		ช่องทางของความเสื่อม มี ๒ หมวด คือ อบายมุข ๔ ได้แก่ เป็นนักเลงหญิง เป็นนักเลงสุรา เป็นนักเลงเล่นการพนัน คบคนชั่วเป็นมิตร กับ อบายมุข ๖ ได้แก่ ดื่มน้ำเมา เที่ยวกลางคืน เที่ยวดูการเล่น เล่นการพนัน คบคนชั่วเป็นมิตร เกียจคร้านการทำงาน
อคติ		ความลำเอียงมี ๔ อย่าง ได้แก่ ฉันทาคติ ลำเอียงเพราะรัก โทสาคติ ลำเอียงเพราะโกรธ ภยาคติ ลำเอียงเพราะกลัว โมหาคติ ลำเอียงเพราะเขลา
อนันตริยกรรม			กรรมที่เป็นบาปหนักที่สุดมี ๕ อย่าง ได้แก่ มาตุฆาต ฆ่ามารดา ปิตุฆาต ฆ่าบิดา อรหันตฆาต ฆ่าพระอรหันต์ สังฆเภท ทำให้สงฆ์แตกแยกกัน และโลหิตุปบาท ทำให้กายพระพุทธเจ้าห้อเลือด

ถ ๘๖ ธรรมที่เกี่ยวกับความเป็นไปของสิ่งต่างๆ
ไตรลักษณ์		ลักษณะ ๓ ประการแห่งสังขารธรรมทั้งหลาย ได้แก่ อนิจจตา ความเป็นของไม่เที่ยง ทุกขตา ความเป็นทุกข์ อนัตตา ความไม่ใช่ตัวตน
กรรม			การกระทำที่ประกอบด้วยเจตนามี ๓ อย่าง ได้แก่ กายกรรม การกระทำด้วยกาย วจีกรรม การกระทำด้วยวาจา มโนกรรม การกระทำด้วยใจ ถ้าเป็นกรรมดีเรียก กุศลกรรม ถ้าเป็นกรรมชั่วเรียก อกุศลกรรม
ขันธ์			ส่วนหนึ่งๆ ของรูปกับนามที่แยกออกเป็น ๕ กอง ได้แก่ รูป เวทนา สัญญา สังขาร วิญญาณ เรียกว่า ขันธ์ ๕ 
รูป			ร่างกาย ส่วนประกอบรวมทั้งพฤติกรรมและคุณสมบัติ
เวทนา			ความรู้สึกสุขทุกข์หรือเฉยๆ
สัญญา			ความกำหนดได้ หรือหมายรู้สิ่งที่เข้ามาสัมผัส
สังขาร			คุณสมบัติที่ปรุงจิตใจให้เป็นไปต่างๆ
วิญญาณ		ความรู้แจ้งวัตถุหรืออารมณ์ที่มาสัมผัสประสาททั้ง ๕ และทางใจ
อายตนะ		เครื่องต่อ หมายถึงอวัยวะที่ต่อระหว่างจิตกับอารมณ์มีอายตนะภายใน ได้แก่ ตา หู จมูก ลิ้น กาย ใจ และอายตนะภายนอก ได้แก่ รูป เสียง กลิ่น รส โผฏฐัพพะ (สัมผัสทางกาย) ธรรมารมณ์ (อารมณ์ที่เกิดกับใจ)
ทวาร			ทางทำกรรม ได้แก่ กาย วาจา ใจ เรียก ไตรทวาร; ทางรับรู้อารมณ์ ได้แก่ อายตนะภายใน
กามคุณ		ส่วนที่น่าปรารถนา ได้แก่ รูป เสียง กลิ่น รส โผฏฐัพพะ

ถ ๙๐ - ถ ๙๓ ที่พึ่งที่เคารพในศาสนา
ถ ๙๐ ที่พึ่งที่เคารพในพุทธศาสนา
ไตรสรณะ		ที่พึ่ง ที่ระลึก หมายถึง พระรัตนตรัย
ไตรรัตน์, พระรัตนตรัย		แก้วอันประเสริฐ ๓ ประการ ได้แก่ พระพุทธเจ้า พระธรรม พระสงฆ์

ถ ๙๑ พระเจ้าและเทพในคริสต์ศาสนา
พระเจ้า			ผู้สร้างโลกตามคัมภีร์คริสต์ศาสนา
พระยะโฮวา		พระเจ้าในศาสนาคริสต์และศาสนายิว
พระบุตร		บุตรของพระเจ้าคือพระเยซูตามความเชื่อในศาสนาคริสต์
ทูตสวรรค์		เทพซึ่งพระเจ้าทรงใช้มาโลกมนุษย์เพื่อการต่างๆ

ถ ๙๒ พระเจ้าในศาสนาอิสลาม
อัลลอฮ์			พระเจ้าในศาสนาอิสลาม

ถ ๙๓ เทพเจ้าในศาสนาพราหมณ์
เทพเจ้า			ดูความหมายใน น ๓๔๐ 
พระเป็นเจ้า, พระผู้เป็นเจ้า		เทพผู้เป็นใหญ่ มักใช้กับเทพเจ้าในศาสนาพราหมณ์ เช่น พระอิศวร
ตรีมูรติ			ชื่อเรียกเทพเจ้าในศาสนาพราหมณ์ มี ๓ องค์ ได้แก่ พระพรหม พระวิษณุ และพระศิวะ; มีรูป ๓ ได้แก่ รูปพระพรหม รูปพระวิษณุ รูปพระศิวะ

ถ ๙๔ อำนาจปกครองทางศาสนา
ศาสนจักร		อำนาจปกครองทางศาสนา
พุทธจักร		อำนาจปกครองทางศาสนาพุทธ คู่กับอาณาจักรคืออำนานจปกครองทางบ้านเมือง
คริสตจักร		วงการศาสนาคริสต์

ถ ๑๐๐ - ถ ๑๑๖ บุคคลในศาสนา 
ถ ๑๐๐ บุคคลในศาสนาโดยทั่วไป
ศาสดา			อาจารย์ผู้อบรมสั่งสอนโดยเฉพาะผู้ตั้งลัทธิศาสนา
ศาสดาพยากรณ์		บุคคลผู้นำคำสั่งคำสอนของพระเจ้ามาแจ้งแก่มนุษย์
อนุศาสนาจารย์		อาจารย์ผู้อบรมศีลธรรมของหน่วยราชการ
ศาสนูปถัมภก			ผู้อุปถัมภ์หรือทะนุบำรุงศาสนา
ศาสนิกชน		ผู้นับถือศาสนา
สาวก			ศิษย์ของศาสดา
ธรรมทูต		ผู้จาริกไปสอนศาสนา
นักบวช		ผู้บวชในศาสนาต่างๆ

ถ ๑๐๑ - ถ ๑๑๒ บุคคลในศาสนาพุทธ
ถ ๑๐๑ พระพุทธเจ้าและพระโพธิสัตว์
พระพุทธเจ้า		พระศาสดาผู้ให้กำเนิดพุทธศาสนา; พระผู้ตรัสรู้เองโดยชอบแล้วสอนให้ผู้อื่นรู้ตาม
พระปัจเจกพุทธเจ้า		ผู้ที่ตรัสรู้แล้วมิได้สอนผู้อื่น
พระโพธิสัตว์; พุทธังกูร, พุทธางกูร (กวี)		ผู้ที่จะได้ตรัสรู้เป็นพระพุทธเจ้าในอนาคต
พระบรมศาสดา, พระผู้มีพระภาคเจ้า, พระศาสดา, พระสัมมาสัมพุทธเจ้า		คำใช้เรียกพระพุทธเจ้า
ตถาคต			คำที่พระพุทธเจ้าตรัสถึงพระองค์เอง
พระสมณโคดม		คำที่ผู้มิได้นับถือพุทธศาสนาในสมัยพุทธกาลนิยมใช้เมื่อกล่าวถึงพระพุทธเจ้า
ชินวร, ชินสีห์, ชิเนนทร์, ธรรมกาย, ธรรมสามิสร, ธรรมสามี, ธรรมาทิตย์, ตรีโลกนาถ, พรหมกาย, โลกเชษฐ์, โลกนาถ, โลกวิทู, ศากยมุนี		พระสมัญญาของพระพุทธเจ้า

ถ ๑๐๒ ผู้นับถือพุทธศาสนา
พุทธศาสนิกชน		ผู้ที่นับถือพุทธศาสนา
พุทธมามกะ			ผู้ประกาศตนว่าเป็นผู้นับถือพุทธศาสนา
พุทธเวไนย		คนที่พระพุทธเจ้าพอจะทรงสั่งสอนได้
จตุบริษัท, บริษัทสี่, พุทธบริษัท,		หมู่ชน ๔ เหล่าที่นับถือพระพุทธเจ้าได้แก่ ภิกษุ ภิกษุณี อุบาสก อุบาสิกา
บรรพชิต		ผู้เว้นจากการควรเว้นทุกอย่าง หมายถึง นักบวชในพระพุทธศาสนา เช่น ครองเพศบรรพชิต
พระภิกษุ, ภิกษุ			ผู้ขอหมายถึง ชายที่อุปสมบทในพุทธศาสนาใช้เรียกเจาะจงเป็นบุคคล เช่น พระภิกษุรูปหนึ่ง
พระสงฆ์, สงฆ์; พระสงฆ์องค์เจ้า (ไม่ทางการ)		หมู่ของภิกษุตั้งแต่ ๔ รูปขึ้นไป กล่าวโดยส่วนรวมไม่เจาะจง เช่น พระสงฆ์เจริญพระพุทธมนต์, ที่ประชุมสงฆ์
พระ		ผู้ประเสริฐ หมายถึง ภิกษุ เช่น พระออกบิณฑบาต; พระสงฆ์ เช่น พระสวดอภิธรรม; พระพุทธรูป เช่น เททองหล่อพระ; นักบวชในศาสนา ต่างๆ เช่น พระฝรั่ง, พระแขก
สมณะ		ผู้สงบระงับจากความชั่ว
ชินบุตร, ชิโนรส (กวี)			ภิกษุสงฆ์
ภิกษุณี			หญิงที่อุปสมบทในพุทธศาสนา
สามเณร; เณร (ไม่ทางการ)		ผู้ดำรงเพศอย่างภิกษุ แต่สมาทานศีล ๑๐ สามเณรที่บวชเนื่องในพิธีเผาศพเรียกเณรหน้าไฟถ้าบวชต่อท้ายพิธีบวชพระเรียกเณรหางนาค
หลวงจีน		ภิกษุจีน; ชื่อสมณศักดิ์ชั้นผู้ใหญ่ของพระสงฆ์จีน
หลวงญวน		ภิกษุญวน
ชี; แม่ชี, ยายชี (ไม่ทางการ)			ผู้หญิงนุ่งขาวห่มขาวโกนคิ้วโกนผมถือศีล
พระรูปชี		เจ้านายหญิงที่บวชเป็นชี
อนุปสัมบัน		ผู้ที่ไม่ได้เป็นภิกษุ หมายถึงสามเณรและคฤหัสถ์
คฤหัสถ์		ผู้ครองเรือนทั่วไป ไม่ใช่นักบวช
ฆราวาส		ผู้ครองเรือนทั่วไป ไม่ใช่นักบวช ใช้คู่กับภิกษุ เช่น มืทั้งภิกษุและฆราวาส
อุบาสก			คฤหัสถ์ผู้ชายที่นับถือพระพุทธศาสนาอย่างมั่นคง
ประสก			คำที่บรรพชิตเรียกคฤหัสถ์ผู้ชาย
อุบาสิกา		คฤหัสถ์ผู้หญิงที่นับถือพระพุทธศาสนาอย่างมั่นคง
สีกา		คำที่บรรพชิตเรียกคฤหัสถ์ผู้หญิง
สัปปุรุษ		ฆราวาสผู้มีศรัทธาในศาสนา
เถน		ชาววัดที่ประพฤติผิดวินัยบัญญัติต่างๆ แต่นุ่งห่มผ้าเหลือง
นาค		คนที่กำลังจะอุปสมบท
นวกะภิกษุ		ภิกษุที่เพิ่งอุปสมบทยังไม่ได้ ๑ พรรษา
สัทธิงวิหาริก, สัทธิวิหาริก		คำเรียกผู้ได้รับการอุปสมบทแล้ว ถ้าอุปสมบทต่อพระอุปัชฌาย์องค์ใดก็เป็นสัทธิวิหาริกของพระอุปัชฌาย์องค์นั้น
อันเตวาสิก			ผู้อยู่ในสำนัก หมายถึง ศิษย์ที่อยู่ในปกครองหรืออาศัยอยู่กับอาจารย์ จะเป็นบรรพชิตหรือคฤหัสถ์ก็ได้
พระเถระ		พระภิกษุชั้นผู้ใหญ่มีพรรษาอย่างน้อย ๑๐ พรรษา และรู้พระปาติโมกข์
ชีต้น		พระภิกษุที่คุ้นเคยใกล้ชิดกับครอบครัว ได้รับความนับถือเป็นอาจารย์เป็นที่ปรึกษา

ถ ๑๐๓ ปุถุชนและอริยบุคคล
ปุถุชน			คนธรรมดาสามัญที่ยังไม่ได้สำเร็จพระอริยมรรคผล; คนหนาด้วยกิเลส
อริยบุคคล		บุคคลผู้บรรลุธรรมวิเศษมีโสดาปัตติมรรคเป็นต้น
โสดา, โสดาบัน		ชื่อพระอริยบุคคลชั้นต้น
สกทาคามี, สกิทาคามี		ชื่อพระอริยบุคคลชั้นที่ ๒
อนาคามี		ชื่อพระอริยบุคคลชั้นที่ ๓ 
อรหันต์		ชื่อพระอริยบุคคลชั้นสูงสุดเป็นผู้บรรลุพระนิพพาน
เสกขบุคคล		บุคคลที่ยังต้องศึกษาอยู่คือพระอริยะที่ยังไม่บรรลุพระอรหัตถผล

ถ ๑๐๔ สาวก
อัครสาวก		สาวกผู้เป็นเลิศได้แก่ พระโมคคัลลาน์และพระสารีบุตร
อสีติมหาสาวก			สาวกใหญ่ของพระพุทธเจ้า มี ๘๐ องค์
เบญจวัคคีย์, ปัญจวัคคีย์	พระสงฆ์ ๕ รูป มีพระอัญญาโกณฑัญญะ เป็นต้น
                                                 ที่ตามพระพุทธเจ้าออกบวชและได้เป็นพระอรหันต์ก่อน                                    		                        พวกอื่น
พุทธอุปฐาก                             ผู้คอยรับใช้พระพุทธเจ้า
มหาสาวิกา                               ภิกษุณีชั้นผู้ใหญ่  มี ๑๓  องค์

ถ ๑๐๕ คำเรียกภิกษุ
เจ้าคุณ			ดูความหมายใน ญ ๒๒
ท่านมหา		คำเรียกภิกษุที่สอบเปรียญได้ตั้งแต่ชั้น ๓ ประโยคขึ้นไป
ขรัว		คำเรียกภิกษุที่มีอายุมากหรือบวชเมื่อแก่

ถ ๑๐๖ วงการและตำแหน่งภิกษุ
สังฆมณฑล		วงการคณะสงฆ์
สังฆสภา		สภาสงฆ์ตั้งขึ้นตาม พ.ร.บ. คณะสงฆ์ พ.ศ.๒๔๘๔
สังฆราช		ตำแหน่งของผู้เป็นใหญ่ที่สุดแห่งคณะสงฆ์
สมเด็จพระสังฆราช			ตำแหน่งของผู้เป็นใหญ่ที่สุดแห่งคณะสงฆ์ไทย ซึ่งแต่เดิมเป็นคนสามัญ
สมเด็จพระสังฆราชเจ้า		ตำแหน่งของผู้เป็นใหญ่ที่สุดแห่งคณะสงฆ์ไทยซึ่งเป็นเชื้อพระวงศ์ตั้งแต่ชั้นหม่อมราชวงศ์
สังฆนายก		ตำแหน่งหัวหน้าคณะสังฆมนตรีตาม พ.ร.บ.คณะสงฆ์ พ.ศ.๒๔๘๔
สังฆมนตรี		ตำแหน่งพระเถระผู้รับผิดชอบนโยบายของคณะสงฆ์ตาม พ.ร.บ.คณะสงฆ์ พ.ศ.๒๔๘๔
กรรมการสงฆ์		ภิกษุที่ทางคณะสงฆ์แต่งตั้งไว้ทำงานบริหารในส่วนภูมิภาค
เจ้าคณะ		ตำแหน่งผู้ปกครองคณะสงฆ์ระดับภาค จังหวัด อำเภอ ตำบล เรียก เจ้าคณะภาค เจ้าคณะจังหวัด เจ้าคณะอำเภอ เจ้าคณะตำบล ตามลำดับ
พระธรรมธร		ตำแหน่งภิกษุรูปหนึ่งในกรรมการสงฆ์จังหวัด มีหน้าที่ฟ้องอธิกรณ์; ชื่อพระฐานานุกรม
พระวินัยธร		ตำแหน่งภิกษุผู้ตัดสินภิกษุที่ทำผิดวินัย; ชื่อพระฐานานุกรม
เจ้าอาวาส, สมภาร		ภิกษุผู้ปกครองวัด
พระอธิการ		เจ้าอาวาสที่มิได้ดำรงตำแหน่งเจ้าคณะด้วย
เจ้าอธิการ		เจ้าอาวาสที่ดำรงตำแหน่งเจ้าคณะด้วย
อธิบดีสงฆ์		ผู้ปกครองพระอารามหลวงที่ใหญ่และสำคัญได้แก่วัดพระเชตุพน และวัดมหาธาตุ
พระคณาธิการ		ภิกษุผู้ทำหน้าที่ในด้านการปกครองคณะสงฆ์ตั้งแต่ผู้ช่วยเจ้าอาวาสขึ้นไป
พระลูกวัด, พระอนุจร, พระอันดับ		ภิกษุที่มิได้เป็นผู้ปกครองวัด

ถ ๑๐๗ สมณศักดิ์	
สมณศักดิ์		เครื่องหมายแสดงความสามารถของพระสงฆ์ มีหลายชั้น เช่น สมเด็จพระสังฆราชสกลมหาปริณายก สมเด็จพระราชาคณะ พระราชาคณะชั้นหิรัญบัฏ พระครูสัญญาบัตร
สมเด็จพระสังฆราชสกลหมาสังฆปริณายก		สมณศักดิ์ระดับสูงสุด
สมเด็จพระราชาคณะ		สมณศักดิ์ที่รองจากสมเด็จพระสังฆราช
พระราชาคณะ			สมณศักดิ์ที่รองจากสมเด็จพระราชาคณะ จำแนกเป็นชั้นเจ้าคณะรอง ชั้นธรรม ชั้นเทพ ชั้นราช และชั้นสามัญ มีคำนำหน้าราชทินนามว่า พระ
พระครู			สมณศักดิ์ที่รองจากพระราชาคณะ จำแนกเป็นพระครูสัญญาบัตร พระครูฐานานุกรม และพระครูชั้นประทวน มีคำนำหน้าราชทินนาม ตำแหน่ง หรือชื่อว่า พระครู พระครูสัญญาบัตรนั้น พระบาทสมเด็จพระเจ้าอยู่หัวโปรดเกล้าฯ สถาปนา พระครูฐานานุกรมพระราชาคณะตั้งแต่ชั้นราชขึ้นไปจนถึงสมเด็จพระราชาคณะแต่งตั้ง พระครูชั้นประทวน สมเด็จพระสังฆราชแต่งตั้ง
พระฐานานุกรม		สมณศักดิ์ที่รองจากพระครู ได้รับแต่งตั้งจากพระราชาคณะให้ช่วยทำงานคณะสงฆ์ มีคำนำหน้าตำแหน่งว่า พระ

ถ ๑๐๘ ตำแหน่งพระฐานานุกรม
พระสมุห์		ตำแหน่งพระฐานานุกรมอันดับสูง
ใบฎีกา			ตำแหน่งพระฐานานุกรมอันดับรองจากพระสมุห์

ถ ๑๐๙ ภิกษุผู้ทำหน้าที่ต่างๆ
สังฆเถระ		ภิกษุผู้เป็นประธานในที่ประชุมสงฆ์
การกสงฆ์		พระสงฆ์ผู้ทำสังฆกรรม
กรรมการก		ผู้ทำงาน เช่น ในพิธีอุปสมบท พระที่นั่งหัตถบาสทุกรูปนับว่าเป็นกรรมการก
พระอันดับ		ภิกษุที่อยู่ในคณะสงฆ์นั้นแต่ไม่ใช่ผู้เป็นประธานในสังฆกรรม
พระพิธีกรรม		พระสงฆ์คณะหนึ่งที่เตรียมไว้สวดพระอภิธรรมในพิธีหลวง
นักสวด		ภิกษุที่ชำนาญสวดทำนองสรภัญญะในงานศพ บางทีก็หมายถึงคฤหัสถ์ที่สวดตลกคะนองในงานศพ
ธรรมกถึก		ภิกษุผู้แสดงธรรม
นักเทศน์		ภิกษุผู้ชำนาญแสดงธรรม
ศีลาจารย์		อาจารย์ผู้ให้ศีล
อุปัชฌาย์		พระเถระผู้เป็นประธานการอุปสมบท
กรรมวาจาจารย์, พระคู่สวด		ภิกษุ ๒ รูปที่ทำหน้าที่สวดญัตติในการอุปสมบท
ผู้กรานกฐิน, ผู้ครองกฐิน, องค์ครองกฐิน		ภิกษุผู้ได้รับมอบผ้ากฐินจากสงฆ์โดยวิธีที่กำหนดไว้ในพระวินัย

ถ ๑๑๐ อาจารย์ผู้แต่งคัมภีร์
คันถรจนาจารย์		อาจารย์ผู้แต่งคัมภีร์
อรรถกถาจารย์		อาจารย์ผู้แต่งคัมภีร์อรรถกถา
ฎีกาจารย์		อาจารย์ผู้แต่งคัมภีร์ฎีกา
ธรรมสังคาหกาจารย์		อาจารย์ผู้ร้อยกรองพระธรรมวินัย ได้แก่ พระสงฆ์ที่เข้าประชุมทำสังคายนา และหมายถึงอาจารย์ผู้แต่งคัมภีร์ทางศาสนาที่สำคัญๆ ด้วย

ถ ๑๑๑ ผู้สอบได้ตามหลักสูตรของสงฆ์
นักธรรม		ผู้สอบความรู้ธรรมได้ตามหลักสูตรที่กำหนดไว้มี  ๓ ชั้น คือ ชั้นตรี ชั้นโท ชั้นเอก
เปรียญ			ผู้สอบความรู้พระปริยัติธรรมได้ตามหลักสูตรตั้งแต่ ๓ ประโยคขึ้นไป

ถ ๑๑๒ ฆราวาสที่เกี่ยวข้องใกล้ชิดกับสงฆ์
สังฆการี		เจ้าพนักงานผู้มีหน้าที่เกี่ยวกับสงฆ์ในงานหลวง
มรรคนายก, มัคนายก		หัวหน้าสัปปุรุษมีวัดละ ๑ คน
ทายก		ชายที่ถวายจตุปัจจัยแก่ภิกษุสามเณร
ทายิกา		หญิงที่ถวายจตุปัจจัยแก่ภิกษุสามเณร 
ไวยาวัจกร		ผู้ทำหน้าที่แทนสงฆ์เกี่ยวกับการเบิกจ่ายเงิน
เลกวัด (โบ)		ชายฉกรรจ์ที่มีผู้อุทิศถวายให้ทำงานให้แก่วัด
เด็กวัด, ลูกศิษย์วัด		เด็กที่อาศัยอยู่ในวัดและรับใช้พระภิกษุ
ข้าพระ (โบ)		ผู้ที่กษัตริย์หรือคนอื่นมอบไว้ให้รับใช้พระสงฆ์และทำงานให้แก่วัด
กัปปิยะการก		ผู้ปฏิบัติภิกษุในเรื่องปัจจัย ๔ คือ จีวร อาหาร ที่อยู่อาศัย ยารักษาโรค

ถ ๑๑๓ บุคคลในศาสนาคริสต์
พระเยซู		ผู้ประกาศศาสนาคริสต์และคริสต์ศาสนิกชนเชื่อว่าเป็นบุตรของพระเจ้า
พระคริสต์		ชื่อหนึ่งของพระเยซู
นักบุญ		ผู้สำเร็จในทางศาสนาคริสต์
แม่พระ		นักบุญหญิงแห่งคริสต์ศาสนา
คริสต์ศาสนิกชน		ผู้นับถือคริสต์ศาสนา
คริสตัง		ผู้นับถือคริสต์ศาสนานิกายโรมันคาทอลิก
คริสเตียน		ผู้นับถือคริสต์ศาสนานิกายโปรเตสแตนท์
บาทหลวง		นักบวชในคริสต์ศาสนานิกายโรมันคาทอลิก
เจษฎาจารย์, ภราดา		นักบวชชั้นบราเธอร์ของคริสต์ศาสนา
ท่านอธิการ		บาทหลวงผู้เป็นหัวหน้า
มุขนายก		นักบวชในตำแหน่งสูงในคริสต์ศาสนาผู้ปกครองเขตหนึ่งๆ
สันตะปาปา		ผู้เป็นประมุขคริสต์ศาสนานิกายโรมันคาทอลิก
คาร์ดินัล		ผู้มีตำแหน่งรองจากสันตะปาปา เป็นผู้เลือกสันตะปาปาองค์ต่อไปเมื่อตำแหน่งสันตะปาปาว่างลง และเป็นที่ปรึกษาของสันตะปาปา
ศาสนาจารย์		ผู้สอนศาสนาในคริสต์ศาสนานิกายโปรเตสแตนท์
ชี		นักบวชหญิงในคริสต์ศาสนานิกายโรมันคาทอลิก
ชีมืด		ชีในคริสต์ศาสนานิกายโรมันคาทอลิกที่ปฏิญาณตนว่าจะบวชตลอดชีวิต และไม่ออกจากสำนักไปติดต่อกับผู้ใด
แม่อธิการ		ผู้เป็นหัวหน้าชีในคริสต์ศาสนา
พ่อทูนหัว, พ่ออุปถัมภ์		ชายผู้รับอุปถัมภ์เด็กที่เข้าพิธีรดน้ำมนต์ตั้งชื่อตามพิธีแบ๊บติสม์ของคริสต์ศาสนา
แม่ทูนหัว, แม่อุปถัมภ์		หญิงผู้รับอุปถัมภ์เด็กที่เข้าพิธีรดน้ำมนต์ตั้งชื่อตามพิธีแบ๊บติสม์ของคริสต์ศาสนา
ท่านสาธุคุณ, สาธุคุณ		คำเรียกบาทหลวง

ถ ๑๑๔ บุคคลในศาสนาอิสลาม
นะบี		ผู้ได้รับมอบหมายจากพระเจ้าให้มาสอนหลักธรรมแก่มนุษย์
มุสลิม		ผู้นับถือศาสนาอิสลาม
โต๊ะอิหม่าม, อิหม่าม		ผู้ได้รับเลือกจากชุมชนให้เป็นผู้นำในการประกอบพิธีทางศาสนา และดูแลกิจการอื่นๆ
จุฬาราชมนตรี		ผู้มีหน้าที่ให้คำปรึกษาและเป็นผู้แทนพระองค์ในกิจการศาสนูปถัมภ์ฝ่ายอิสลาม

ถ ๑๑๕ บุคคลในศาสนาพราหมณ์	
พราหมณ์; ทวิช, ทวิชงค์, ทวิชาติ (กวี)		คนในวรรณะที่ ๑ แห่งสังคมฮินดู เป็นผู้ทำยัญพิธี
พราหมณี		พราหมณ์ผู้หญิง
กษัตริย์		คนในวรรณะที่ ๒ แห่งสังคมฮินดู
แพศย์		คนในวรรณะที่ ๓ แห่งสังคมฮินดู
ศูทร		คนในวรรณะที่ ๔ แห่งสังคมฮินดู
จัณฑาล		ลูกต่างวรรณะ ถือว่าเป็นคนต่ำทราม

ถ ๑๑๖ นักบวชอื่นๆ
ฤาษี; สิทธี (กวี)		ผู้แสวงหาโมกษะ คือ การหลุดพ้นจากการเวียนว่ายตายเกิด
โยคี		ผู้บำเพ็ญประโยชน์คือความเพ่งเล็งในดวงจิตเพื่อให้อาตมันได้เข้าร่วมอยู่ในปรมาตมัน
ดาบส		ผู้บำเพ็ญตบะ คือทรมานกายเพื่อหวังผลสำเร็จเป็นผู้วิเศษ
มุนี		ผู้บำเพ็ญตบะที่นุ่งห่มสีเหลือง
นักพรต		ผู้บวชและถือพรตพรหมจรรย์ตามลัทธิพราหมณ์
ชฏิล		ฤาษีผู้มุ่นมวยผมสูงเป็นชฎา
พรหมฤาษี		ฤาษีที่เป็นพราหมณ์โดยกำเนิด
ชีปะขาว, ปะขาว		นักบวชนุ่งห่มขาว
เดียรถีย์, นิครนถ์, บริพาชก, อาชีวก		นักบวชนอกพุทธศาสนาพวกต่างๆ ในครั้งพุทธกาล
ทิคัมพร		นักบวชในนิกายทิคัมพรของลัทธิศาสนาเชน
ชีเปลือย		นักบวชซึ่งถือเพศเปลือยกาย

ถ ๑๒๐ พุทธประวัติ
พุทธประวัติ		เรื่องราวของพระพุทธเจ้า
ชาดก			เรื่องพระพุทธเจ้าที่มีมาในชาติก่อนๆ ตามที่กล่าวไว้ในคัมภีร์ชื่อนี้; ชื่อคัมภีร์ในพระพุทธศาสนาส่วน ๑ ใน ๙ ส่วนที่เรียกว่า นวังคสัตถุศาสน์
ทศชาติ			ชื่อคัมภีร์ชาดกว่าด้วยเรื่องพระพุทธเจ้าครั้งยังเป็นพระโพธิสัตว์อยู่ ๑๐ ชาติ
มหาชาติ		ชื่อเรียกเวสสันดรชาดก

ถ๑๒๑	เหตุการณ์ในพุทธประวัติ
มหาภิเนษกรมณ์		การเสด็จออกทรงผนวชของพระพุทธเจ้า
ทุกรกิริยา		การกระทำกิจที่ทำได้โดยยากได้แก่การทรมานตนให้ได้รับความลำบากอย่างสาหัสเพื่อบรรลุธรรมวิเศษ
ตรัสรู้		รู้แจ้ง หมายถึงรู้อริยสัจ ๔ 
ปฐมเทศนา		การเทศนาครั้งแรกของพระพุทธเจ้า ทรงแสดงธรรมจักกัปวัตนสูตรแก่พระเบญจวัคคีย์
จาตุรงคสันนิบาต		การประชุมครบองค์มี่ ได้แก่ ๑ วันนั้นเป็นวันเพ็ญเดือนมาฆะ ๒ พระสงฆ์ ๑,๒๕๐ รูป ประชุมกันโดยมิได้นัดหมาย ๓ พระสงฆ์ทุกรูปเป็นเอหิภิกขุ ๔ พระสงฆ์ทุกรูปเป็นพระอรหันต์
ปลงอายุสังขาร		บอกกำหนดวันสิ้นสุดอายุ

ถ ๑๓๐ - ถ ๑๔๔ การปฏิบัติของศาสนิกชน
ถ ๑๓๐ - ถ ๑๔๒ การปฏิบัติของพุทธศาสนิกชน
ถ ๑๓๐ การถือศีล
ถือศีล		รักษาศีล
สมาทานศีล		การรับศีลเป็นข้อปฏิบัติ
กินเจ, กินแจ		ถือศีลอย่างพุทธบริษัทชาวญวนและจีนที่งดกินเลือดเนื้อของสัตว์ทุกชนิด
รักษาอุโบสถ		รักษาศีลแปดตลอดวันหนึ่งกับคืนหนึ่งในวันพระ

ถ ๑๓๑ การทำบุญ
ทำบุญ; ทรงบำเพ็ณพระราชกุศล (ราชา : กษัตริย์), ทรงบำเพ็ญพระกุศล (ราชา : เจ้านาย)		ปฏิบัติกิจทางศาสนาซึ่งเชื่อว่าจะทำให้ได้บุญ เช่น ทำบุญเลี้ยงพระ, ทรงบำเพ็ญพระราชกุศลทักษิณานุประทาน
อังคาส			ถวายอาหารพระ เช่น นางวิสาขาได้อังคาสพระพุทธเจ้ากับพระสงฆ์สาวก
ตักบาตร; ทรงบาตร (ราชา); ใส่บาตร (ไม่ทางการ)		เอาอาหารที่จะถวายพระใส่ลงในบาตร

ถ ๑๓๒ การบวชและสึก
บวช		ถือเพศเป็นนักบวช เช่น บวชพระ, บวชเป็นฤาษี
บรรพชา		การบวช เช่น บรรพชาเป็นกิจที่ทำได้ยาก; บวช เช่น เจ้าชายสิทธัตถะเสด็จออกบรรพชา; บวชเป็นสามเณร
อุปสมบท		บวชเป็นภิกษุ
โกนหัวเข้าวัด (สำ)		บวชในพุทธศาสนา
สึก; สึกหาลาเพศ (ไม่ทางการ); ลาเพศ (เขียน)		ลาจากเพศนักบวช
สึก; ลาสิกขา (ทางการ)		ลาจากเพศบรรพชิต

ถ ๑๓๓ การฝึกจิต
กรรมฐาน, กัมมัฏฐาน		ที่ตั้งแห่งการงาน หมายถึงกระบวนการปฏิบัติทางจิต มี ๒ประเภท ได้แก่ สมถกรรมฐาน การทำให้จิตสงบ และวิปัสสนากรรมฐาน การใช้ปัญญาพิจารณากฎธรรมดาเมื่อจิตสงบแล้ว
นั่งกรรมฐาน		นั่งทำสมาธิ
มูลกรรมฐาน		กรรมฐานเบื้องต้น ได้แก่ การพิจารณา ผม ขน เล็บ ฟัน หนัง ให้เห็นว่าเป็นของปฏิกูล
กสิณ		ชื่อของกรรมฐานที่ใช้วัตถุสำหรับเพ่งให้จิตเป็นสมาธิ
ภาวนา		การฝึกอบรมจิตใจ ได้แก่ สมถภาวนา การฝึกอบรมจิตให้สงบและวิปัสสนาภาวนา การฝึกอบรมปัญญาให้รู้แจ้งตามเป็นจริง
บริกรรมภาวนา		การทำสมาธิโดยวิธีนึกคำบริกรรม เช่น พุทโธ นึกว่าในใจซ้ำๆ
ธุดงค์		องค์คุณเครื่องกำจัดกิเลส; ชื่อวัตรปฏิบัติอย่างเคร่งครัดของภิกษุ มี ๑๓ อย่าง เช่น การอยู่ในป่า การอยู่โคนไม้
จงกรม		เดินไปมาโดยมีสติกำกับเพื่อทำสมาธิ
เข้าฌาน		การเพ่งอารมณ์จนสามารถบังคับจิตให้อยู่ในสมาธิได้เป็นเวลานาน
ฌานสมาบัติ		การเข้าฌานมี ๘ ขั้น ได้แก่ รูปฌาน ๔ อรูปฌาน ๔
เจริญวิปัสสนา, บำเพ็ญวิปัสสนา, ปฏิบัติวิปัสสนา		ฝึกอบรมปัญญา โดยพิจารณาสังขาร คือ รูปธรรมและนามธรรมทั้งหมด กำหนดว่าไม่เที่ยง เป็นทุกข์ เป็นอนัตตา

ถ ๑๓๔ ผลการฝึกจิต
ฌาน		ดูความหมายใน ข ๓
สมาบัติ		การบรรลุฌาน; การเข้าฌาน
ปัญญา		ความรู้ทั่ว คือ รู้ทุกแง่ รู้แจ้งแก่ใจ
ฌาณ		ปัญญาหยั่งรู้ เช่น รู้ความเกิดดับ เห็นโทษของความเกิดดับ
จุตูปปาตญาณ, ทิพยจักษุญาณ		ปัญญาหยั่งรู้การเกิดการตายของสัตว์
สัพพัญญุตญาณ		ญาณหยั่งรู้ทุกสิ่งทุกอย่าง
โพธิญาณ		พระปัญญาที่ทำให้ตรัสรู้เป็นพระพุทธเจ้า
ปฏิสัมภิทา		ความมีปัญญาแตกฉานมี ๔ อย่าง ได้แก่ ความสามารถขยายความย่อให้พิสดาร การย่อความที่พิสดารให้สั้น การพูดให้คนเข้าใจได้ดี และการแก้ปัญหาเฉพาะหน้าได้ฉับพลัน
วิชชา		ความรู้แจ้งซึ่งเหตุผลด้วยปัญญา
อภิญญา		ความรู้ยิ่งยวด เป็นความรู้ของพระพุทธเจ้าโดยเฉพาะ
วิมุตติ		ความหลุดพ้น มี ๒ อย่าง ได้แก่ เจโตวิมุตติ ความหลุดพ้นด้วยอำนาจการฝึกจิต และปัญญาวิมุตติ ความหลุดพ้นด้วยอำนาจการเจริญปัญญา
นิพพาน		ความสิ้นกิเลส

ถ ๑๓๕ การปฏิบัติของสงฆ์
คันถธุระ		การเรียนธรรมวินัย
วิปัสสนาธุระ		การปฏิบัติจิตให้หลุดพ้นจากกิเลสตัณหา
ปฏิปทา		แนวทางแห่งความประพฤติปฏิบัติ เช่น ปฏิปทาของพระอรหันต์ หมายถึง การปฏิบัติตนของพระอรหันต์
ศีลาจารวัตร		การรักษาศีลและอาจาระซึ่งหมายถึงมารยาทและความประพฤติทั่วไป เช่น ท่านเป็นภิกษุผู้ถึงพร้อมด้วยศีลาจารวัตร
อินทรียสังวร		การสำรวมระวังอินทรีย์ คือระวังเวลาเห็น เวลาได้ยิน ฯลฯ ไม่ให้เพลิดเพลินเกินควร
ธรรมจริยา		การประพฤติถูกธรรม
วัตรปฏิบัติ		การทำตามข้อปฏิบัติที่พึงกระทำเป็นประจำ เช่น พระภิกษุรูปนี้มีวัตรปฏิบัติน่าเลื่อมใส
ทำวัตร			กระทำกิจที่พึงกระทำตามหน้าที่หรือธรรมเนียม เช่น การไหว้พระสวดมนต์เช้าค่ำของพุทธบริษัท
บิณฑบาต		รับของใส่บาตร
ภิกขาจาร, ภิกษาจาร		การเที่ยวขอ; การเที่ยวขออาหาร เช่น ภิขาจารร่อนเร่แต่โดดเดี่ยว
ฉันเอกา, ฉันเอ้กา, ถือเอกา, ถือเอ้กา		ฉันอาหารครั้งเดียวในเวลาระหว่างเช้าถึงเที่ยงเป็นกิจวัตร
จำพรรษา		อยู่ประจำวัด ๓ เดือนในฤดูฝน
ธุดงควัตร		การถือธุดงค์เป็นประจำ

ถ ๑๓๖ การสวด เทศน์ และสนทนาธรรม
สวด		ว่าหรือสาธยายเป็นทำนอง เช่น สวดพระปริต, สวดมนต์
ขัดตำนาน		สวดบทนำซึ่งย่อเรื่องของบทสวดมนต์ นิยมสวดเป็นทำนองสรภัญญะ
ถวายพรพระ		สวดพุทธมงคลกถาเป็นการอวยพระเจ้าภาพ นัยว่าบาลีบทนี้แต่เดิมใช้สวดถวายพระพรพระเจ้าอยู่หัว
ถวายอดิเรก		สวดถวายพระพรพระมหากษัตริย์ พรนี้ชื่อว่าอดิเรก
อนุโมทนา		ยินดีด้วย; การสวดให้พรของพระสงฆ์ คือสวดยถา-สัพพี
สวดพระปริตร		สวดเพื่อสิริมงคล
เจริญพระพุทธมนต์		สวดมนต์ในงานมงคล
เทศน์		แสดงธรรมสั่งสอน
เทศน์แจง		เทศน์เล่าเรื่องการสังคายนาพระธรรมวินัยครั้งแรก
เทศนธรรมวัตร		เทศน์ทั่วๆ ไป ไม่กำหนดเทศกาล
เทศน์มหาชาติ		เทศน์เรื่องมหาเวสสันดรชาดก
เทศน์ปุจฉาวิสัชนา, เทศน์โจทย์		เทศน์โดยวิธีถามตอบ
แหล่		เทศน์หรือร้องเป็นทำนอง ถ้าแหล่ตามคัมภีร์เทศน์มหาชาติเรียก แหล่ใน ถ้าแหล่เรื่องนอกคัมภีร์เทศน์มหาชาติ เรียกแหล่นอก
เดินคาถา		ว่าคาถาในเทศน์มหาชาติเรื่อยไป
ธรรมสากัจฉา		การสนทนาธรรม

ถ ๑๓๗ การทำสังฆกรรม
สังฆกรรม		กิจที่พระสงฆ์ตั้งแต่ ๔ รูปขึ้นไปร่วมกันทำภายในสีมา
ลงโบสถ์, ลงอุโบสถ		เข้าร่วมสังฆกรรมฟังพระปาติโมกข์ในวันขึ้น ๑๕ ค่ำและวันแรม ๑๔ หรือ ๑๕ ค่ำ
หัตถบาส		ระยะระหว่างพระสงฆืที่นั่งทำสังฆกรรม ห่างกันคืบหนึ่ง; ระยะระหว่างผู้รับประเคนกับผู้ถวาย ห่างกันไม่เกินศอกหนึ่ง
นานาสังวาส		ภิกษุมีศีลไม่เสมอกัน นิกายต่างกัน ความคิดเห็นไม่ตรงกัน ร่วมกันทำสังฆกรรมไม่ได้
สมานสังวาส		ภิกษุมีศีลเสมอกัน ร่วมสังฆกรรมกันได้

ถ ๑๓๘ ข้อปฏิบัติของสงฆ์เกี่ยวกับบริขาร
อธิษฐาน		ตั้งใจ เช่น อธิษฐานสบง คือ ตั้งใจให้เป็นสบงครอง
ปัจจุทธรณ์		การถอนคืน คือ ถอนคืนคำอธิษฐาน เช่น จะเลิกใช้สบงครอง ก็ถอนคืนสบงนั้น
วิกัป		ทำให้เป็นของ ๒ เจ้าของ คือ บอกกล่าวแก่ภิกษุรูปอื่นให้เป็นเจ้าของร่วมด้วย เมื่อรูปใดจะใช้อีกรูปหนึ่งต้องถอนวิกัปคือ ถอนสิทธิที่เป็นเจ้าของ
ทำพินทุ		ทำจุดกลมขนาดเล็กลงในที่ใดที่หนึ่ง เมื่อภิกษุได้ผ้ามาใหม่ต้องทำพินทุก่อนจึงใช้ได้
ปลงบริขาร		มอบบริขารของตนแก่ผู้อื่นเมื่อจะถึงมรณะ

ถ ๑๓๙ คำและเรื่องที่ควรพูดและไม่ควรพูด
สมณโวหาร		ดูความหมายใน ญ ๑๓๒
กัปปิยโวหาร		คำที่ควรพูด ภิกษุต้องเลือกพูดคำที่ควรแก่บรรพชิต เช่น อาตมา อาพาธ
กถาวัตถุ		เรื่องที่ควรพูดกันในระหว่างจำศีลภาวนาซึ่งพระพุทธเจ้าทรงกำหนดไว้ ๑๐ เรื่อง มีเรื่องความสันโดษ เป็นต้น
ติรัจฉานกถา		ถ้อยคำที่ขัดกับความเป็นบรรพชิต

ถ ๑๔๐ การทำผิด	
อธิกรณ์		เหตุ; โทษ
โลกวัชชะ		ความผิดที่ชาวโลกติเตียน
อาบัติ		โทษที่เกิดจากการล่วงละเมิดสิกขาบทหรือข้อห้ามแห่งพระภิกษุ ภิกษุผู้ต้องอาบัติอาจปลงอาบัติ คือ แสดงความผิดของตนเพื่อเปลื้องโทษทางวินัย
ปาราชิก		ชื่ออาบัติหนักที่ทำให้ภิกษุขาดจากความเป็นภิกษุบวชอีกไม่ได้ มี ๔ อย่างได้แก่ เสพเมถุน ลักทรัพย์ ฆ่ามนุษย์ อวดตุริมนุสธรรม
สังฆาทิเสส		ชื่ออาบัติหนักหมวดหนึ่งรองจากปาราชิก
ปาจิตตีย์		ชื่ออาบัติหมวดหนึ่ง เป็นอาบัติสถานเบา ภิกษุพ้นจากอาบัติได้โดยแสดงโทษของตนแก่ภิกษุอื่น
ฉายาปาราชิก		การทำผิดวินัยของภิกษุที่อาจเป็นปาราชิกก็ได้ แต่ไม่มีหลักฐานพยานที่แน่ชัด

ถ ๑๔๑ คำเรียกภิกษุผู้ประพฤติผิด
ทุศีล		มักละเมิดศีล เช่น ภิกษุทุศีล
อลัชชี		ไม่อาย นอกจารีต เช่น พระอลัชชีเป็นภิกษุผู้มักประพฤติละเมิดพุทธบัญญัติ
สมี		คำเรียกภิกษุผู้ต้องอธิกรณ์ขั้นปาราชิก

ถ ๑๔๒ การลงโทษของสงฆ์
คว่ำบาตร		สังฆกรรมที่พระสงฆ์ประกาศลงโทษคฤหัสถ์ผู้ประทุษร้ายต่อศาสนาด้วยการไม่คบไม่รับบิณฑบาตเป็นต้น
บัพพาชนียกรรม		การขับไล่ภิกษุผู้ประพฤติผิดออกจากหมู่คณะ
ลงพรหมทัณฑ์		การลงโทษของผู้ประพฤติพรหมจรรย์คือสงฆ์ประกาศห้ามสมาคมกับภิกษุผู้ว่ายากสอนยาก จนกว่าภิกษุผู้นั้นจะรู้สึกตัว
ปรับอาบัติ		ลงโทษภิกษุที่ทำความผิดวินัย
ทัณฑกรรม		การลงโทษสถานเบา เช่น ให้กวาดลาน ให้ล้างส้วม
เข้าปริวาส, อยู่ปริวาส		อยู่ในที่จำกัดเพื่อลงโทษตนเองที่ต้องอาบัติสังฆาทิเสส
อยู่กรรม		แยกตนออกไปประพฤติวัตรเพื่อออกจากอาบัติสังฆาทิเสส

ถ ๑๔๓ การปฏิบัติของคริสต์ศาสนิกชน
เข้าเงียบ		ประพฤติสงบจิตใจอยู่มนที่จำกัด

ถ ๑๔๔ การปฏิบัติของมุสลิม
ถือบวช		การถือศีลอดในเวลากลางวันในเดือนรอมฎอน (เดือนที่ ๙ ตามจันทรคติ)
นมาซ, ละหมาด		การนมัสการในศาสนาอิสลาม เพื่อชำระจิตใจให้บริสุทธิ์ ปฏิบัติวันละ ๕ เวลา

ถ ๑๕๐ - ถ ๑๕๗ อำนาจเหนือธรรมชาติและผู้เกี่ยวข้อง
ถ ๑๕๐ ความรู้เกี่ยวกับอำนาจเหนือธรรมชาติ 
ไสยศาสตร์, ไสยเวท		ศาสตร์ลึกลับเกี่ยวกับอิทธิปาฏิหาริย์ เวทมนตร์คาถา
วิทยาคม		ความรู้ทางเวทมนตร์คาถา เช่น นิมนต์พระภิกษุผู้มีวิทยาคม

ถ ๑๕๑ อำนาจเหนือธรรมชาติ	
ฤทธิ์		อำนาจที่บันดาลให้เป็นไป เช่น หลับไปเพราะฤทธิ์ยา, เด็กฤทธิ์มาก, หนุมานแผลงฤทธิ์หาวเป็นดาวเป็นเดือน
อิทธิฤทธิ์		อำนาจศักดิ์สิทธิ์ที่บันดาลให้เป็นไป เช่น หนุมานแสดงอิทธิฤทธิ์หาวเป็นดาวเป็นเดือน
อภินิหาร		อำนาจเหนือปรกติธรรมดา เช่น พราหมณ์น้อยแสดงอภินิหารเป็นพระนารายณ์สี่กร
อาถรรพณ์		อำนาจลึกลับที่บันดาลให้เป็นไป เช่น ต้องอาถรรพณ์, เสาต้นนี้มีอาถรรพณ์

ถ ๑๕๒ การกระทำที่แสดงอำนาจเหนือธรรมชาติ
ปาฏิหาริย์		สิ่งที่น่า; ความอัศจรรย์เป็นต้นว่าการแสดงฤทธิ์ซึ่งพ้นวิสัยชนสามัญจะทำได้ เช่น พระพุทธเจ้าทรงแสดงยมกปาฏิหาริย์
อิทธิปาฏิหาริย์		การแสดงฤทธิ์ได้เป็นอัศจรรย์

ถ ๑๕๓ การมีอำนาจเหนือธรรมชาติ
ศักดิ์สิทธิ์		มีอำนาจบันดาลให้สำเร็จได้ดังประสงค์ เช่น ของศักดิ์สิทธิ์, คำสั่งไม่ศักดิ์สิทธิ์
ขลัง		มีอำนาจเหนือธรรมชาติซึ่งเชื่อกันว่าอาจบันดาลให้สำเร็จได้ดังประสงค์ เช่น มีมนตร์ขลัง

ถ ๑๕๔ ถ้อยคำที่มีอำนาจเหนือธรรมชาติ
มนตร์			คำศักดิ์สิทธิ์ เช่น ต้องมนตร์; คำสำหรับสวด เช่น สาธยายมนตร์; คำสำหรับเสกเป่า เช่น เป่ามนตร์
คาถา			คำเสกเป่าที่ถือว่าศักดิ์สิทธิ์ เช่น บริกรรมคาถา, ร่ายคาถา, เสกคาถา; คำประพันธ์ประเภทร้อยกรองในภาษาบาลี
เวท			คำศักดิ์สิทธิ์ที่ผูกขึ้นเป็นมนตร์หรือคาถา เช่น ร่ายเวท; ความรู้;คัมภีร์ที่ใช้เป็นหลักฐานของศาสนาพราหมณ์
เวทมนตร์		คำศักดิ์สิทธิ์ที่บริกรรมแล้วได้ผลดังประสงค์ เช่น เคลิบเคลิ้มไปด้วยอำนาจเวทมนตร์
อาคม		คำศักดิ์สิทธิ์ที่ทำให้ได้ผลดังประสงค์ เช่น ลงอาคม, อาคมกล้า

ถ ๑๕๕ การใช้อำนาจเหนือธรรมชาติ
บริกรรม		สำรวมใจสวดมนต์ภาวนา; สำรวมใจร่ายมนต์หรือเสกคาถาซ้ำๆ
เมฆฉาย		บริกรรมให้เงาของคนเจ็บลอยขึ้นไปในอากาศ แล้วพิจารณาว่าเป็นโรคอะไร
หายตัว		ทำให้หายไปจากสายตา
ล่องหน		ลอดช่องแคบๆ ไปด้วยเวทมนตร์ มักใช้เข้าคู่กับคำหายตัว เป็นล่องหนหายตัว
เสก			ร่ายมนตร์เพื่อทำให้ศักดิ์สิทธิ์
ปลุกเสก		เสกให้ขลัง	
ปลุกพระ		บริกรรมคาถาเสกพระเครื่องเพื่อให้เกิดความขลังหรือเพื่อตรวจสอบว่า พระเครื่ององค์นั้นขลังจริงหรือไม่
ปลุกตัว		นั่งเข้าสมาธิแล้วบริกรรมคาถาเพื่อให้อยู่ยงคงกระพัน
ปลุกผี		นั่งเข้าสมาธิบริกรรมคาถาจนผีลุกขึ้น เพื่อจะได้ทำประโยชน์ตามที่ตนปรารถนา หรือลนเอาน้ำมันสำหรับใช้ให้หญิงหลงรัก
กระทำคุณ		เสกสิ่งของเข้าตัวหรือฝังรูปฝังรอย
ฝังรูป		วิธทำคุณโดยปั้นรูปบุคคลเสกด้วยอาคม แล้วนำไปฝังไว้
ฝังรอย		วิธีทำคุณโดยเอารอยตีนของบุคคลมาเสกด้วยอาคมแล้วนำไปฝังไว้
บังฟัน		ใช้เวทมนตร์ทำร้ายผู้อื่นด้วยวิธีเอาดาบฟันเป็นต้นฟันสิ่งที่สมมติเป็นตัวผู้ที่ตนประสงค์จะทำร้ายเพื่อให้เกิดผลทำนองเดียวกันแก่ผู้นั้น
บิดไส้		ใช้เวทมนตร์ทำให้เกิดอาการเจ็บปวดในท้องคลายลำไส้ถูกบิด
ทำเสน่ห์		ทำให้เพศตรงข้ามหลงรักด้วยวิธีการทางไสยศาสตร์
ลงกระหม่อม		เสกเป่ามนตร์คาถาให้คงกระพันชาตรี
ลงนะหน้าทอง		เขียนอักขระเสกเป่าเวทมนตร์เพื่อให้คนเมตตา
หงส์ร่อนมังกรรำ		วิธีทางไสยศาสตร์ที่หญิงทำเพื่อให้สามีหลงรัก
ลองของ		ทดสอบความศักดิ์สิทธิ์ของเวทมนตร์หรือสิ่งที่เกิดจากคุณไสย
ฝังเข็ม		เอาปลายเข็มเย็บผ้าก้นทองจิ้มลงในเนื้อแล้วเสกให้เข้าไปในเส้นเลือด เพื่อให้อยู่ยงคงกระพัน
ปถมัง		วิธีทำผงด้วยเวทมนตร์คาถาเพื่อความศักดิ์สิทธิ์
ทรงเจ้าเข้าผี		ทำให้เทพารักษ์หรือผีเข้าร่างทรง

ถ ๑๕๖ การมีสภาพผิดปรกติเพราะอำนาจเหนือธรรมชาติ
ถูกกระทำ		ถูกทำร้ายโดยวิธีใช้เวทมนตร์ต่างๆ
ถูกคุณ			ถูทำร้ายโดยเสกสิ่งใดสิ่งหนึ่งเข้าในตัวหรือฝังรูปฝังรอย
ต้องธรณีสาร		มีลักษณะซึมเซาง่วงเหงาหาวนอนอยู่เสมอเพราะถูกเสนียดจัญไร
ร้อนวิชา		เกิดความเร่าร้อนเนื่องจากคาถาอาคมจนอยู่ไม่เป็นปรกติ
คงกระพัน, คงกระพันชาตรี, อยู่ยงคงกระพัน			ทนทานต่อศัสตราวุธ

ถ ๑๕๗ ผู้มีอำนาจพิเศษ
ผู้สำเร็จ		ผู้บำเพ็ญพรตจนมีอิทธิฤทธิ์
ผู้วิเศษ		ผู้มีวิทยาคม
เซียน		ผู้วิเศษของจีน
พ่อมด		ชายที่รู้ศาสตร์ลึกลับ ทำอะไรได้ผิดธรรมดา
แม่มด		หญิงที่รู้ศาสตร์ลึกลับ ทำอะไรได้ผิดธรรมดา
หมอผี		ผู้มีอำนาจสามารถปราบผีได้
คนทรง		ผู้ทำพิธีให้เจ้ามาสิง
ร่างทรง		ผู้ที่เจ้ามาสิง
หมอเสน่ห์		ผู้รู้ศาสตร์ลึกลับ ทำให้หญิงหลงเสน่ห์ชาย หรือชายหลงเสน่ห์หญิง

ถ ๑๖๐ - ถ ๒๐๓ การสืบทอดวัฒนธรรมประเพณี
ถ ๑๖๐ - ถ ๑๗๓ วัฒนธรรมประเพณีและพิธี
ถ ๑๖๐ วัฒนธรรมและอารยธรรม
วัฒนธรรม		พฤติกรรมและสิ่งที่คนในหมู่ผลิตสร้างขึ้นด้วยการเรียนรู้จากกันและกัน และร่วมใช้อยู่ในหมู่พวกของตน
อารยธรรม		ความสงบสุขของสังคมที่ตั้งอยู่บนรากฐานแห่งศีลธรรมและกฎหมาย; ความเจริญเนื่องด้วยองค์การของสังคม เช่น การเมือง เศรษฐกิจ

ถ ๑๖๑ ขนบประเพณี	
ขนบ		แบบอย่าง
ธรรมเนียม		แบบอย่างที่นิยมกันมา เช่น ต้องให้เงินเขาตามธรรมเนียม
แบบแผน		แบบอย่างที่นิยมกันมาจนถือเป็นแบบให้ปฏิบัติตาม เช่น ปฏิบัติตามแบบแผน
ขนบธรรมเนียม		แบบแผนของสังคม
ประเพณี		ความประพฤติที่ชนหมู่หนึ่งอยู่ในที่แห่งหนึ่งปฏิบัติสืบต่อกันมานาน เช่น ประเพณีสงกรานต์, ประเพณีรับน้องใหม่
ประเพณีนิยม		ความนิยมที่ชนหมู่หนึ่งอยู่ในที่แห่งหนึ่งมีสืบต่อกัน เช่น หญิงชายแต่งกายตามประเพณีนิยม
ธรรมเนียมประเพณี		ประเพณีเกี่ยวกับเรื่องสามัญ แม้ฝ่าฝืนก็ไม่ถือว่าเป็นผิดเป็นชั่ว
จารีตประเพณี		ประเพณีที่ประพฤติสืบต่อกันมา ถ้าฝ่าฝืนถือว่าเป็นผิดเป็นชั่ว ต้องมีการไถ่โทษ
ขนบประเพณี		ประเพณีที่ประพฤติสืบต่อกันมาจนลงรูปเป็นระเบียบแบบแผน เช่น แต่งงานตามขนบประเพณี

ถ ๑๖๒ พิธี
พิธี			การปฏิบัติตามแบบที่กำหนดไว้ในโอกาสพิเศษเพื่อความขลังหรือเพื่อความเป็นสิริมงคลเป็นต้น เช่น พิธีสาบานธง พิธีมงคลสมรส
พิธีรีตอง (ไม่ทางการ)			งานพิธีตามแบบตามธรรมเนียม เช่น ไม่ต้องมีพิธีรีตองอะไรนักหรอกเราคนกันเองทั้งนั้น
พิธีกรรม		แบบอย่างพฤติกรรมที่กำหนดเป็นกฎเกณฑ์ให้กระทำในพิธี
ศาสนพิธี		ระเบียบการบำเพ็ญกุศลทางศาสนา
พิธีการ			แบบอย่างพฤติกรรมที่ปฏิบัติสืบต่อกันมาเป็นมรดกวัฒนธรรม
แบบพิธี		พิธีการตามกำหนด

ถ ๑๖๓ - ถ ๑๗๓ พิธีต่างๆ
ถ ๑๖๓ พิธีที่เกี่ยวกับการครองราชย์
ราชาภิเษก		พระราชพิธีในการขึ้นสืบราชสมบัติ
ราชสูยะ		พิธีราชาภิเษกของอินเดียโบราณ
ปราบดาภิเษก		พระราชพิธีอภิเษกของพระเจ้าแผ่นดินซึ่งได้ราชสมบัติมาด้วยการรบชนะข้าศึก
รัชดาภิเษก		พิธีที่กระทำเมื่อพระเจ้าแผ่นดินครองราชย์สมบัติได้ ๒๕ ปี
กาญจนาภิเษก, สุวรรณาภิเษก		พิธีที่กระทำเมื่อพระเจ้าแผ่นดินครองราชย์สมบัติได้ ๕๐ปี
อัศวเมธ		พิธีปล่อยม้าอุปการแล้วเอาม้านั้นมาฆ่าบูชายัญ เป็นพิธีประกาศอานุภาพของราชาธิราชในอินเดียครั้งโบราณ
ถือน้ำพระพิพัฒน์สัตยา		พิธีที่เจ้านายและข้าราชการดื่มน้ำสาบานถวายพระเจ้าแผ่นดิน

ถ ๑๖๔ พิธีรับพระเป็นเจ้า
จองเปรียง		พิธีจุดโคมรับพระเป็นเจ้าเคยทำในวันเพ็ญเดือน ๑๒
รำเขนง		พิธีถือเขนงน้ำมนตร์รำถวายพระอิศวรแล้วประน้ำมนตร์
ตรีปวาย, พิธีแห่พระนารายณ์		พิธีรับพระนารายณ์ เคยทำในวันแรมค่ำ ๑ ถึงแรม ๕ ค่ำ เดือนยี่
ตรียัมปวาย, พิธีโล้ชิงช้า	 	พิธีรับพระอิศวร เคยทำในวันขึ้น ๗ ค่ำตอนเช้า ขึ้น ๙ ค่ำตอนเย็นเดือนยี่

ถ ๑๖๕ พิธีเพื่อความอุดมสมบูรณ์
วัปปมงคล, แรกนา		พิธีเริ่มไถนา
พระราชพิธีจรดพระนังคัลแรกนาขวัญ		พิธีแรกนาที่ทำเป็นทางราชการ

ถ ๑๖๖ พิธีเพื่อป้องกันอันตราย
ฝังอาถรรพณ์			พิธีฝังเสาหินหรือฝังบัตรพลีเพื่อป้องกันอันตรายต่างๆ
กลบบัตรสุมเพลิง		พิธีแก้เสนียด เช่น ถ้าชนสามัญตายในพระราชวังชั้นใน ต้องทำพิธีกลบบัตรสุมเพลิง ณ ที่นั้น

ถ ๑๗๐ พิธีของพุทธศาสนิกชน
กฐิน			พิธีนำผ้ากฐินถวายภิกษุสงฆ์
กฐินหลวง		กฐินที่ใช้ผ้าองค์กฐินของหลวง
กฐินพระราชทาน		กฐินที่พระราชทานผ้าองค์กฐินให้กระทรวงทบวงกรมองค์การสมาคม ตลอดจนเอกชนนำไปทอด
กฐินราษฎร์		กฐินที่ราษฎรทำ
กฐินสามัคคี		กฐินที่เจ้าของกฐินมีหลายคน
จุลกฐิน		พิธีทอดกฐินที่ต้องทำตั้งแต่ปั่นฝ้าย ทอ เย็บ ย้อมผ้ากฐินและถวายภิกษุสงฆ์ให้เสร็จในวันเดียว; งานที่ต้องทำอย่างชุลมุนวุ่นวายเพื่อให้เสร็จในเวลาจำกัด
กฐินจร, กฐินโจร		กฐินที่ทอดโดยมิได้จองกฐิน
พิธีอุปสมบท; พิธีบวชนาค (ไม่ทางการ)		พิธีบวชเป็นภิกษุ
พุทธาภิเษก		การสมโภชพระพุทธรูปเป็นส่วนหนึ่งของพิธีหล่อพระพุทธรูป
เบิกพระเนตร		พิธีฝังหรือเขียนพระเนตรพระพุทธรูปเพื่อให้เป็นองค์พระโดยสมบูรณ์

ถ ๑๗๑ พิธีของคริสต์ศาสนิกชน
แบ๊ปติสม์, ศีลจุ่ม, ศีลล้างบาป		พิธีเข้าเป็นคริสต์ศาสนิกชน มีการจุ่มหัวหรือตัวลงในน้ำ หรือใช้น้ำเสกพรมศีรษะและตั้งชื่อ
ศีลมหาสนิท		พิธีดื่มน้ำองุ่นแดงและกินขนมปังที่เสกแล้ว เป็นเครื่องหมายแทนเลือดเนื้อที่พระเยซูไถ่บาปให้มนุษย์
มิซซา		พิธีฉลองการเสวยพระกระยาหารครั้งสุดท้ายของพระเยซู

ถ ๑๗๒ พิธีของมุสลิม
ละหมาดญานาซะฮ์		พิธีอ้อนวอนพระเป็นเจ้าในศาสนาอิสลาม เพื่อขอรับผู้ตายไว้ในที่อันบริสุทธิ์
ฮัจญ์		พิธีปฏิบัติศาสนากิจที่สำคัญในศาสนาอิสลามซึ่งจะต้องกระทำที่นครเมกกะ
สุหนัต		พิธีขริบหนังหุ้มปลายองคชาตตามแบบศาสนาอิสลาม

ถ ๑๗๓ พิธีเกี่ยวกับการดำเนินชีวิต
พิธีแต่งงาน, พิธีสมรส, พิธีมงคลสมรส, พิธีวิวาหมงคล		พิธีเนื่องในการแต่งงาน
พิธีต่ออายุ		พิธีที่ทำเพื่อให้ผู้เจ็บหนักมีชีวิตรอด นิมนต์พระสงฆ์มาสวดบทโพชฌงค์ จบแล้วชักบังสุกุลเป็น
พิธีศพ		พิธีเนื่องในการปลงศพ

ถ ๑๘๐ - ถ ๑๘๘ กิจกรรมที่ทำตามประเพณี
ถ ๑๘๐ การโกนผมไฟและโกนจุก
โกนผมไฟ, ทำขวัญเดือน		ทำพิธีโกนผมทารกอายุ ๑ เดือน มีการโกนผม อาบน้ำทำขวัญทารกและให้นอนในเปลเห่กล่อมเป็นต้น
โกนจุก; โสกันต์ (ราชา : พระองค์เจ้าขึ้นไป), เกศากันต์ (ราชา : หม่อมเจ้า)		ทำพิธีโกนจุกเด็กที่อายุย่างเข้าวัยหนุ่มสาว มีการสวดมนต์เลี้ยงพระ ตัดจุก รดน้ำและทำขวัญเด็ก เป็นต้น

ถ ๑๘๑ การไหว้ครูและครอบ
ไหว้ครู		ทำพิธีไหว้ครูอาจารย์
ครอบ		ทำพิธีรับรองความรู้

ถ ๑๘๒ การทำให้เกิดสิริมงคลเป็นต้น
ทำขวัญ		ทำพิธีเชิญขวัญหรือเรียกขวัญมาอยู่กับตัว
เจิม		แต้มเครื่องเจิมซึ่งปรุงด้วยน้ำมันจันทน์ผสมกับแป้งกระแจะให้เป็นจุดที่หน้าผากหรือสิ่งที่ต้องการให้มีสิริมงคล
เวียนเทียน		ยกแว่นที่จุดเทียนติดไว้วักเข้าตัว ๓ ครั้ง แล้วใช้มือขวาโบกควันออก มือซ้ายถือแว่นเทียน ส่งต่อให้คนทางซ้ายมือเวียนไปโดยรอบสิ่งที่ทำขวัญ; ถือดอกไม้ธูปเทียนเดินประทักษิณสิ่งที่เคารพบูชา

ถ ๑๘๓ การทอดกฐิน
กฐินทาน		ทอดกฐิน
จองกฐิน		แจ้งความจำนงแก่ภิกษุสงฆ์ล่วงหน้าว่าจะนำผ้ากฐินไปทอดที่วัดนั้น
ทอดกฐิน		ทำพิธีถวายผ้ากฐิน
แห่กฐิน		นำผ้ากฐินไปทอดโดยมีขบวนแห่
ฉลองกฐิน		ทำพิธีฉลองผ้ากฐิน
กรานกฐิน		ภิกษุผู้รับกฐินทำจีวรให้แล้วเสร็จในวันนั้น แล้วกลับมาบอกแก่สงฆ์ผู้ยกผ้าให้เพื่ออนุโมทนา
อานิสงส์กฐิน		ผลของการทอดกฐิน; สิทธิพิเศษ ๕ ประการซึ่งมีแก่ภิกษุผู้ได้กรานกฐินแล้ว

ถ ๑๘๔ การบวช	
ทำขวัญนาค		ทำพิธีเชิญขวัญมาอยู่กับนาค
แห่นาค		เดินไปเป็นกระบวนแห่ในพิธีอุปสมบท
บูชาสีมา, วันทาสีมา		นาคจุดธูปเทียนบูชาพระโดยทำที่สีมาด้านหน้าโบสถ์
ขานนาค		กล่าวคำขอบวชในพิธีอุปสมบท
ขอนิสัย		ขอฝากตัวเป็นศิษย์ [ใช้แก่ภิกษุสามเณร]
สวดญัตติจตุตถกรรม; สวดญัตติ (ไม่ทางการ)		สวดประกาศให้สงฆ์รู้ ๔ ครั้ง คือ ประกาศให้รู้ว่าคนชื่อนี้จะขอบวช ๑ ครั้งแล้วประกาศขออนุมัติต่อสงฆ์ เพื่อรับผู้นั้นบวชอีก ๓ ครั้ง
บอกอนุศาสน์		สอนผู้อุปสมบทว่าเมื่อเป็นภิกษุแล้วจะควรทำหรือไม่ควรทำสิ่งใดบ้างอย่างไร

ถ ๑๘๕ การแต่งงาน
สู่ขอ		ไปพูดจาขอหญิงในความปกครองของผู้อื่นเพื่อการสมรส
หมั้น		มอบสิ่งของให้ฝ่ายหญิงเพื่อแสดงความมั่นหมายว่าจะแต่งงานด้วย
กั้นประตู		ฝ้ายเจ้าสาวถือแพรสีหรือสร้อยทองคำคนละข้างยืนขวางประตูไว้ตามธรรมเนียม ๓ ชั้นไม่ให้เจ้าบ่าวขึ้นบ้านเจ้าสาว
รดน้ำ		เอาน้ำมนต์รดให้คู่บ่าวสาวพร้อมกับให้พรในพิธีแต่งงาน เช่น รดน้ำคู่บ่าวสาว
หลั่งน้ำ		รดน้ำพร้อมกับให้พรคู่บ่าวสาวในพิธีแต่งงาน เช่น หลั่งน้ำพระพุทธมนต์แก่คู่บ่าวสาว
ซัดน้ำ (โบ)	สาดน้ำคู่บ่าวสาวในพิธีแต่งงาน
ส่งตัว		นำตัวเจ้าสาวไปมอบให้แก่เจ้าบ่าว
ดื่มน้ำผึ้งพระจันทร์, ฮันนีมูน		ท่องเที่ยวหาความสุขด้วยกันหลังจากแต่งงานใหม่ๆ

ถ ๑๘๖ การชักบังสุกุลเป็น และบอกหนทาง 
ชักบังสุกุลเป็น		เอาผ้าคลุมคนเจ็บทั้งตัวพระสงฆ์จับชายผ้าและกล่าวคาถา
บอกหนทาง		จัดดอกไม้ธูปเทียนบรรจุกรวยใบตองให้ผู้เจ็บหนักถือไว้สำหรับบูชา ระลึกถึงคุณพระรัตนตรัยหรือเพื่อนำไปบูชาพระจุฬามณีเจดีย์บนสวรรค์

ถ ๑๘๗ การทำศพ
ทำศพ		ประกอบพิธีศพ
ปลงศพ		จัดการศพโดยเผาหรือฝัง
พนมศพ		ทำศพเป็นงานใหญ่
ทำสุกำศพ, สุกำศพ		อาการที่เจ้าพนักงานภูษามาลาหรือเจ้าพนักงานสนมพลเรือนเอาผ้าขาวห่มศพและใช้ด้ายดิบมัดตราสังแล้วบรรจุศพลงโกศ
อาบน้ำศพ		ชำระร่างกายคนตายให้สะอาดก่อนแต่งตัวใหม่
รดน้ำศพ		เทน้ำเครื่องหอมลงบนมือคนตายก่อนนำเข้าโลง
ตราสังข์		มัดศพก่อนลงโลง
เบิกโลง		ทำพิธีก่อนนำศพลงโลง
ชักศพ		ถือสายสิญจน์ที่โยงจากศพและนำศพไปยังที่เก็บหรือที่เผาผู้ชักศพเป็นภิกษุ
สวดศพ		สวดมนต์ในพิธีศพ นิยมสวดพระอภิธรรม
สวดสังคหะ		สวดพระอภิธรรมในงานศพ
บรรจุศพ		เก็บศพไว้ในสถานที่มิดชิดก่อนเผา
สวดแจง		สวดหลังการเทศน์ในพิธีเผาศพ
บวชหน้าไฟ		บวชในพิธีศพ อุทิศส่วนกุศลให้ผู้ตาย
ชักบังสุกุล, บังสุกุล		ภิกษุปลงกรรมฐานชักผ้าบังสุกุล ซึ่งทอดไว้หน้าศพหรือทอดบนด้ายสายสิญจน์หรือผ้าภูษาโยงที่ต่อจากศพ
สดับปกรณ์		บังสุกุล [ใช้แก่พระศพเจ้านาย]; พิธีสวดมาติกาบังสุกุลสำหรับเจ้านาย
เผาศพ		จุดไฟให้ไหม้ศพ; ร่วมในพิธีเผาศพ
ฌาปนกิจ (ทางการ)		การเผาศพ
พระราชทานเพลิงศพ		เผาศพที่ได้รับพระราชทานไฟหลวง
ถวายพระเพลิงพระบรมศพ		เผาพระบรมศพพระมหากษัตริย์
เผาหลอก (ปาก)		นำดอกไม้จันทน์ ธูปเทียน ไปวางใต้หีบศพ ทำก่อนเผาจริง
เผาจริง (ปาก)		จุดไฟปลงศพในพิธีศพ; นำดอกไม้จันทน์ ธูปเทียนใส่ในไฟเผาศพ
เดินสามหาบ		คน ๓ คนเดินหาบอาหารเวียนซ้ายรอบกองฟอนคนละ ๓ รอบ แล้วนำอาหารไปถวายพระสงฆ์
แจงรูป, แปรรูป, แปรธาตุ		เอาอัฐิในกองฟอนมาเรียงเป็นรูปคน ทีแรกหันหัวไปทางตะวันตกเรียกแจงรูป แล้วทำรูปใหม่หันหัวไปทางตะวันออก เรียกแปรรูป
ลอยอังคาร		นำอังคารผู้ตายไปทิ้งในแม่น้ำเป็นต้น
ฝังศพ		จัดการศพโดยการฝัง

ถ ๑๘๘ การทำบุญให้ผู้ตาย
ทักษิณานุประทาน		การทำบุญอุทิศส่วนกุศลเพิ่มให้แก่ผู้ตาย
กรวดน้ำ; ทรงหลั่งทักษิโณทก (ราชา)		ตั้งใจอุทิศบุญกุศลให้ผู้ล่วงลับพร้อมกับหลั่งรินน้ำเป็นเครื่องหมาย
กงเต๊ก			การทำบุญให้ผู้ตายตามพิธีของนักบวชนิกายจีนและญวนมีการสวดและเผากระดาษที่ทำเป็นรูปต่างๆ มีบ้านเรือน คนใช้ เป็นต้น
สัตตมวาร		ทำบุญเมื่อสิ้นชีวิตแล้ว ๗ วัน
ปัญญาสมวาร		ทำบุญเมื่อสิ้นชีวิตแล้ว ๕๐วัน
สตมวาร		ทำบุญเมื่อสิ้นชีวิตแล้ว ๑๐๐ วัน

ถ ๑๙๐ ผู้ทำหน้าที่ในพิธีต่างๆ
หมอขวัญ		ผู้รู้พิธีทำขวัญ
สัปเหร่อ		ผู้ทำหน้าที่เกี่ยวกับการฝังหรือเผาศพ
ภูษามาลา		ข้าราชการในราชสำนักมีหน้าที่ถวายงานทรงพระเครื่องใหญ่ พระกลด ถวายสุกำและเปลื้องเครื่องพระบรมศพและศพที่ได้รับพระราชทานโกศเป็นต้น ในสมัยโบราณถวายเครื่องต้นด้วย
คณะปรก			ผู้นั่งภาวนาในพิธีปลุกเสก เช่น ในพิธีพุทธาภิเษก

ถ ๒๐๐ งาน
งาน		การชุมนุมกันเพื่อความรื่นเริงหรือเพื่อทำพิธีต่างๆ เช่น งานปีใหม่ งานเทศน์มหาชาติ
งานนักขัตฤกษ์		งานรื่นเริงตามธรรมเนียมตามฤดูกาล เช่น งานสงกรานต์ งานลอยกระทง
งานพระราชกุศล		งานซึ่งพระมหากษัตริย์โปรดให้จัดขึ้นตามพิธีกรรมทางพุทธศาสนา เช่น งานพระราชกุศลเข้าพรรษา, งานพระราชกุศลวิสาขบูชา
งานพิธี		งานซึ่งจัดขึ้นเนื่องในพิธีต่างๆ เช่น งานพิธีทอดเชือกดามเชือก
งานพระราชพิธี		งานซึ่งพระมหากษัตริย์โปรดให้จัดขึ้น อาจเป็นงานประจำปีหรืองานจร และในงานนั้นอาจมีพิธีกรรมทั้งทางพุทธศาสนาและพิธีกรรมตามลัทธิอื่น เช่น งานพระราชพิธีเฉลิงพระชนมพรรษา งานพระราชพิธีขึ้นระวางพระคชาธาร
รัฐพิธี		งานที่รัฐบาลได้กำหนดขึ้นให้เป็นงานพิธีของรัฐ เช่น รัฐพิธีพระบรมราชานุสรณ์สมเด็จพระนเรศวรมหาราช
งานมงคล		งานที่เกี่ยวกับเรื่องที่เป็นมงคล เช่น งานแต่งงาน
งานอวมงคล		งานที่เกี่ยวกับเรื่องที่ไม่เป็นมงคล เช่น งานศพ

ถ ๒๐๑ การกำหนดขั้นตอนของงาน
กำหนดการ		ระเบียบการที่บอกถึงขั้นตอนของงานที่จะต้องทำตามลำดับ เช่น กำหนดการงานสัมมนาเรื่องถิ่นเดิมของชนชาติไทย
หมายกำหนดการ		เอกสารแจ้งกำหนดขั้นตอนของงานพระราชพิธีที่จะต้องอ้างพระบรมราชโองการ เช่น หมายกำหนดการพระราชพิธีเฉลิมพระชนมพรรษา

ถ ๒๐๒ จุดประสงค์ของงาน
ฉลอง		แสดงความปีติยินดี โดยทำบุญหรือจัดงานเลี้ยงเป็นต้น เช่น ฉลองโบสถ์, ฉลองอายุ
เฉลิม		ยกย่อง มักใช้แก่บุคคลหรืองานที่เกี่ยวข้องกับพระมหากษัตริย์ เช่น เฉลิมพระชนมพรรษา, เฉลิมพระราชมณเฑียร
เฉลิมฉลอง		แสดงความปีติยินดีโดยมีกิจกรรมต่างๆ มักใช้แก่งานสำคัญยิ่งใหญ่ เช่น จัดกิจกรรมเฉลิมฉลองในโอกาสที่พระบาทสมเด็จพระเจ้าอยู่หัวมีพระชนมพรรษาครบ ๕ รอบ
สมโภช		แสดงความปีติยินดีโดยมีกิจกรรมต่างๆ มักใช้แก่งานพระราชพิธีหรืองานที่ถือว่าสำคัญยิ่งใหญ่ เช่น งานสมโภชช้างเผือก, งานสมโภชกรุงรัตนโกสินทร์ ๒๐๐ ปี, งานสมโภชพระสุพรรณบัฏสมเด็จพระสังฆราช

ถ ๒๐๓ เจ้าของงานและผู้ร่วมงาน
เจ้าภาพ, ผู้จัด, ผู้จัดงาน		เจ้าของงาน
แขก, แขกรับเชิญ		ผู้ได้รับเชิญมาร่วมงาน
พระอันดับ (ปาก)		ผู้น้อยที่เข้าร่วมพิธีโดยมิได้มีบทบาทสำคัญ

