น ๑ - น ๓๔๖ โลกตามธรรมชาติและตามจินตนาการ
น ๑ - น ๓๔๖ โลกตามธรรมชาติ
น ๑ ธรรมชาติและสิ่งแวดล้อม
ธรรมชาติ		พลังซึ่งควบคุมโลกโดยอิสระจากมนุษย์ เช่น มนุษย์ต้องพึ่งธรรมชาติ
สิ่งแวดล้อม		สิ่งและสภาพการณ์ต่างๆ ที่อยู่รอบตัวเรา เช่น ควรอนุรักษ์สิ่งแวดล้อม

น ๒ โลกและส่วนของโลก
โลก; ธริษตรี, ธเรษตรี, ธาตรี, ธาษตรี, พิภพ, ภพ, หล้า (กวี)		ดาวเคราะห์ที่มีมนุษย์อาศัยอยู่
แกนโลก		เส้นสมมติซึ่งเป็นหลักให้โลกหรือดาวเคราะห์หมุนรอบ
ขั้วโลก		ปลายสุดของแกนโลก ได้แก่ ขั้วโลกเหนือและขั้วโลกใต้
โซน		หนึ่งในห้าของพื้นผิวโลกซึ่งแบ่งตามอากาศโดยเส้นสมมติรอบโลกจากตะวันออกไปตะวันตก
ทวีป		หนึ่งในเจ็ดของผิวโลกส่วนที่เป็นพื้นดิน บางทวีปกำหนดน้ำล้อมรอบเป็นขอบเขต เช่น ทวีปออสเตรเลีย บางทวีปกำหนดภูเขา แหล่งอารยธรรม เป็นต้น เป็นแนวแบ่งเขต เช่น ทวีปยุโรป
ภูมิภาค		บริเวณพื้นแผ่นดินในโลกที่มีลักษณะทางธรรมชาติ เศรษฐกิจ วัฒนธรรม เป็นต้น คล้ายคลึงกัน และแตกต่างกับบริเวณใกล้เคียง

น ๓ เส้นแบ่งโลก
เส้นศูนย์สูตร		เส้นที่แบ่งโลกออกเป็นซีกโลกเหนือกับซีกโลกใต้ จุดทุกจุดบนเส้นศูนย์สูตรอยู่ห่างขั้วโลกทั้งสองเท่ากัน
ละติจูด		เส้นที่ขนานกับเส้นศูนย์สูตรและได้ตั้งฉากกับแกนขั้วโลกเหนือและขั้วโลกใต้ (เดิมเรียกเส้นรุ้ง)
ลองจิจูด		เส้นที่ตั้งได้ฉากกับเส้นศูนย์สูตรผ่านแกนขั้วโลกเหนือและขั้วโลกใต้ (เดิมเรียกเส้นแวง)

น ๔ ตำแหน่งบนพื้นโลก	
ตำแหน่ง		จุดที่มีสิ่งหนึ่งๆ อยู่ เช่น ตำแหน่งของหลุม
ที่		ตำแหน่งใดตำแหน่งหนึ่งซึ่งมีเหตุการณ์บางอย่าง เช่น ที่เกิด
สถานที่		ที่ซึ่งเป็นที่ตั้ง เช่น สถานที่สำคัญ
พื้นที่		พื้นผิวโลก ณ ตำแหน่งใดตำแหน่งหนึ่ง เช่น ประเทศไทยเคยมีพื้นที่เป็นป่า ๔๐%
ที่เดิม		ตำแหน่งก่อนจะเคลื่อนไป
จุดหมาย, จุดหมายปลายทาง, ที่หมาย		ตำแหน่งที่มุ่งจะไป

น ๕ ตำแหน่งทั่วไปบนพื้นโลก
ทุกหนทุกแห่ง, ทุกแห่ง, ทุกแห่งหน, ทุกตำแหน่งแห่งที่		ทุกที่ เช่น เที่ยวตามหาทุกแห่งหน
ทุกหย่อมหญ้า (สำ)		ทุกที่ไม่มีเว้น เช่น เดือดร้อนทุกหย่อมหญ้า
ทุกหัวระแหง (สำ)		ทั่วไปทุกที่ เช่น ร้านชำมีอยู่ทั่วทุกหัวระแหง
ร้อยเอ็ดเจ็ดพระนคร, ร้อยเอ็ดเจ็ดย่านน้ำ, ร้อยเอ็ดเจ็ดหัวเมือง (สำ)		ทั่วไปหลายแห่ง เช่น เขาเที่ยวไปร้อยเอ็ดเจ็ดน่านน้ำ
ทั่วสารทิศ		ทั่วทุกแห่ง ทุกทิศ

น ๖ ลักษณะของตำแหน่งบนพื้นโลก
ลี้ลับ		ดูความหมายใน ท ๑๗๐
ลับตา			พ้นสายตา เช่น สถานที่ลับตา
เร้นลับ			ซ่อนอยู่พ้นสายตา เช่น เก็บไว้ในที่เร้นลับ
สุดหล้าฟ้าเขียว (สำ)		ไกลมากจนแทบไม่อาจไปถึง
ไกลปืนเที่ยง (สำ)		ไกลความเจริญ
ไกลสุดกู่ (สำ)		ไกลมาก

น ๗ ทิศ	
ทิศ; ทิศาดร (กวี)		แนวจากตำแหน่งหนึ่งไปอีกตำแหน่งหนึ่ง
ทิศานุทิศ		ทิศน้อยทิศใหญ่
ทุกทิศทุกทาง, ทุกสารทิศ		ทุกทิศ

น ๘ ชื่อทิศ		
ตะวันออก; บูรพา, ปราจีน (เขียน, กวี)		ทิศที่ตะวันขึ้น
ตะวันตก; ปัจฉิม (เขียน, กวี)		ทิศที่ตะวันตก
เหนือ; อุดร (เขียน, กวี)		ทิศที่อยู่ทางซ้ายมือเมื่อหันหน้าไปทางทิศตะวันออก
ใต้; ทักษิณ (เขียน, กวี)		ทิศที่อยู่ทางขวามือเมื่อหันหน้าไปทางทิศตะวันออก
ตะวันออกเฉียงเหนือ; อีสาน (เขียน, กวี)		ทิศที่อยู่ระหว่างทิศตะวันออกกับทิศเหนือ
ตะวันออกเฉียงใต้; อาคเนย์ (เขียน, กวี)		ทิศที่อยู่ระหว่างทิศตะวันออกกับทิศใต้
ตะวันตกเฉียงเหนือ; พายัพ (เขียน, กวี)		ทิศที่อยู่ระหว่างทิศตะวันตกกับทิศเหนือ
ตะวันตกเฉียงใต้; หรดี (เขียน, กวี)		ทิศที่อยู่ระหว่างทิศตะวันตกกับทิศใต้

น ๑๐ - น ๘๘ พื้นที่บนผิวโลก
น ๑๐ - น ๓๒ ผิวโลกที่เป็นพื้นดิน

น ๑๐ พื้นดิน
พื้นดิน		ส่วนราบของดิน เช่น พื้นดินแห้งแล้งเพราะขาดน้ำ, พื้นดินเฉอะแฉะ
แผ่นดิน; ฉมา, ธรณี, ธรา, ธราดล, ธเรษตรี, ธาตรี, ธาษตรี, ปถพี, ปถวี, ปัถพี, ปัถวี, แผ่นภพ, ไผท, พสุนธรา, พสุธา, พสุธาดล, พสุมดี, ภูมิ, ภูริ, ภูว, ภูวดล, มหิ, มหิดล, เมทนี, เมทนีดล, โลกธาตุ, วสุนธรา, วสุธา, อจลา (กวี)		ผืนดินที่รองรับ เช่น ไม่มีแผ่นดินจะอยู่
หน้าดิน		ดินที่อยู่บนผิวหน้า เช่น ปราบหน้าดินจนราบเรียบ
ที่, ที่ดิน; ที่ทาง (ไม่ทางการ)		ผืนแผ่นดินแห่งหนึ่งๆ หรือแปลงหนึ่งๆ [ล. ว่า แปลง, ผืน] เช่น ซื้อที่ ๒ แปลง
ที่ดินมือเปล่า		ที่ดินซึ่งผู้ครอบครองยังไม่มีหนังสือสำคัญสำหรับที่ดิน

น ๑๑ สภาพพื้นดิน
เรียบ, ราบ, ราบเรียบ, สูงๆ ต่ำๆ		ดูความหมายใน ท ๑๙๑, ท ๑๙๓
เท		เอียงไปข้างหนึ่ง
ชัน, ลาด, ลาดเท		ดูความหมายใน ท ๑๘๗ 
ลาดชัน		เอียงขึ้นไปเป็นลำดับ
แตกระแหง		แตกเป็นร่องๆ

น ๑๒ ลักษณะพื้นที่
โล่ง, รก		ดูความหมายใน ท ๒๔๑, ท ๒๔๓
รกร้าง, รกเรื้อ		รกเพราะปล่อยทิ้งไว้
รกเรี้ยว		รกมาก
รกชัฏ		รกยุ่งอย่างป่าทึบ
อุดมสมบูรณ์		ดูความหมายใน ท ๑๑๒
กันดาร		ขาดแคลนสิ่งที่ทำให้อุดมสมบูรณ์มีน้ำเป็นต้น เช่น กันดารน้ำ
ทุรกันดาร		กันดารและไปมาลำบากมาก

น ๑๓ ลักษณะแผ่นดิน
ภูมิประเทศ		ลักษณะทางกายภาพและทางธรรมชาติของแผ่นดิน เช่น ภูมิประเทศเป็นที่ราบลุ่ม
ภูมิทัศน์, ภูมิภาพ, ภูมิลักษณ์		ลักษณะภูมิประเทศโดยทั่วไปของบริเวณใดบริเวณหนึ่ง
ทิวทัศน์; วิว (ปาก)		ลักษณะภูมิประเทศตามธรรมชาติที่ปรากฏเห็น เช่น ทิวทัศน์ทุ่งนา ป่าเขา, ทิวทัศน์ ๒ ข้างทาง

น ๑๔ อาการของแผ่นดิน
ทรุด		ค่อยๆ ยุบลง
ถล่ม		ยุบลงอย่างกะทันหัน
แผ่นดินไหว		อาการสั่นสะเทือนของแผ่นดินที่รู้สึกได้ ณ จุดใดจุดหนึ่งบนผิวโลก
ธรณีสูบ		อาการที่แผ่นดินแยกหรือดูดให้จมลง

น ๒๐ - น ๓๐ แผ่นดินลักษณะต่างๆ
น ๒๐ แผ่นดินที่เป็นพื้นราบ
ที่ราบ		พื้นที่ซึ่งทั่วบริเวณมีระดับสูงต่ำแตกต่างกันไม่เกิน ๑๕๐ เมตร
ที่ราบสูง		ที่ราบซึ่งสูงกว่าระดับผิวโลกโดยรอบตั้งแต่ ๓๐๐ เมตรขึ้นไปน้ำท่วมไม่ถึง
ที่ราบลุ่ม		ที่ราบซึ่งน้ำท่วมถึง
ทุ่ง		ที่ราบโล่ง
ลาน		ที่ราบและว่าง เช่น ลานจอดรถ, ลานนวดข้าว; สนามที่เล่นกีฬาคู่กับลู่
สนาม		ลานหญ้า เช่น สนามหญ้า; ที่กว้างซึ่งใช้สำหรับกิจการต่างๆ เช่น สนามเด็กเล่น, สนามรบ, สนามบิน, สนามกีฬา [ล.ว่า สนาม]
แปลง		ที่โล่งแห่งหนึ่งๆ เช่น คล้องช้างกลางแปลง

น ๒๑ แผ่นดินที่พื้นดินยุบลง
แอ่ง, แอ่งน้ำ		ที่ซึ่งลาดลึกลงไปแต่น้อยพอน้ำขังได้ [ล.ว่า แอ่ง]
หลุม		ที่ซึ่งมีลักษณะเป็นบ่อเล็ก [ล.ว่า หลุม]
หล่ม		ที่มีโคลนลึก เช่น รถตกหล่ม
ปลัก		แอ่งที่เป็นโคลนเลน เช่น ควายนอนแช่ปลัก [ล.ว่า ปลัก]
แปลง		แอ่งมีโคลนเลน ซึ่งคนหรือสัตว์ทำขึ้น เช่น แปลงควาย
บ่อ		ช่องลึกลงไปในดินหรือในหิน เช่น เป็นหลุมเป็นบ่อ บางแห่งอาจมีน้ำขัง เช่น บ่อน้ำบาดาล

น ๒๒ แผ่นดินที่พื้นดินสูงขึ้น
โคก		ที่ดินที่นูนสูงขึ้น เช่น ปลูกถั่วบนโคก [ล.ว่า โคก]
เนิน		โคกขนาดใหญ่ที่ค่อยลาดสูงขึ้นจากระดับเดิม เช่น เนินดิน [ล.ว่า เนิน, ลูก]
โขด		ดินหรือหินที่เป็นจอมสูงขึ้น เช่น โขดหิน [ล.ว่า โขด]
เขา, ภูเขา; กันทรากร, คีรี, ดอย, นคะ, นัค, บรรพต, ผา, พนม, ภู, ภูผา, มเหยงค์, ศิขริน, ศิขรี, ศิงขร, ศิงขริน, สิขรี, สิขเรศ, สิงขร, ไศล (กวี)		เนินที่สูงขึ้นไปเป็นจอมเด่น เช่น ภูเขาสูงชัน
ภูเขาไฟ		ภูเขาที่เกิดขึ้นโดยการปะทุของหินหนืดร้อนแรงดันสูงใต้เปลือกโลก
เทือกเขา		ภูเขาที่ต่อเนื่องกันไปเป็นพืด เช่น เทือกเขาสูงตระหง่าน, เทือกเขาสลับซับซ้อนติดต่อกันเป็นทิว
ทิวเขา		แนวของเทือกเขาส่วนบน เช่น ทิวเขายาวเหยียด
ขุนเขา		ภูเขาใหญ่

น ๒๓ ส่วนของภูเขา
ยอดเขา, ยอดดอย; ศิขร, ศิงขร, ศีขร, สิขร, สิงขร, สิงค์ (กวี)		ส่วนบนสุดของเขา
ไหล่เขา; กระพัก (กวี)		ส่วนของเขาที่ถัดยอดเขาลงมา
สันเขา		ส่วนบนของเขาซึ่งมีลักษณะยาวและแคบ มีด้านข้างลาดชันมาก
สันปันน้ำ		สันเขาหรือบริเวณที่สูงซึ่งแบ่งให้น้ำไหลไปลงแม่น้ำลำธารที่อยู่แต่ละด้านของสันเขาหรือที่สูงนั้น
หุบเขา, หุบผา, หุบเหว		พื้นที่เป็นแอ่งระหว่างภูเขา [ล.ว่า แห่ง]
ซอกเขา		ช่องแคบๆ ระหว่างภูเขา
ช่องเขา		ทางแคบๆ ระหว่างภูเขา ซึ่งใช้ข้ามจากด้านหนึ่งของเทือกเขาไปยังอีกด้านหนึ่ง
ชะวากเขา		ช่องเวิ้งว้างเข้าไประหว่างภูเขา
โตรก, โตรกไตร, โตรกผา		ช่องลึกของภูเขา
โกรกธาร		หุบผาลึกชันและแคบมาก มีหน้าผาชัน ๒ ข้าง มักมีลำธารอยู่เบื้องล่าง
หน้าผา		ภูเขาด้านที่มีแผ่นหินตั้งชัน [ล.ว่า ด้าน, แห่ง]
ชะโงกผา		หินซึ่งยื่นออกไปจากหน้าผา
ชะง่อนหิน, หินผา		หินที่เป็นปุ่มเป็นแง่ยื่นออกจากภูเขา
ถ้ำ; กันทร, คุหา, คูหา (กวี)		ช่องลึกเข้าไปในภูเขา [ล.ว่า ถ้ำ]

น ๒๔ แผ่นดินที่ยื่นไปในน้ำ
แหลม		แผ่นดินหรือภูเขาที่ยื่นล้ำไปในน้ำ [ล.ว่า แหลม]
หัวแหลม		ปลายแผ่นดินที่ยื่นออกไปในน้ำ

น ๒๕ แผ่นดินที่มีน้ำล้อม
เกาะ		ส่วนของแผ่นดินที่มีน้ำล้อมรอบและมีขนาดเล็กกว่าแผ่นดินที่เป็นทวีป [ล.ว่า เกาะ]
ดอน		เกาะในแม่น้ำ เช่น ดอนทราย
คาบสมุทร		ส่วนของแผ่นดินที่มีน้ำล้อมเกือบ
รอบ ตามปรกติมักต่อเนื่องกับผืนแผ่นดินใหญ่ เป็นคอคอดหรือยื่นยาวออกไปในทะเล [ล.ว่า คาบสมุทร]
คอคอด		แผ่นดินที่คอดกิ่วและมีน้ำอยู่ ๒ ด้าน
ดินดอนสามเหลี่ยม		บริเวณพื้นดินที่ปากน้ำ เกิดขึ้นเนื่องจากแม่น้ำพาตะกอนมาทับถมอยู่ตลอดเวลา

น ๒๖ แผ่นดินใต้น้ำ
ไหล่ทวีป		บริเวณใต้น้ำทะเลรอบๆ ทวีปซึ่งมีความลาดเอียงน้อยๆ แผ่ยื่นออกไปจากฝั่งทะเล
สันดอน		ตะกอนที่กระแสน้ำพัดมารวมกัน ปรากฏนูนยาวอยู่ใต้น้ำ [ล.ว่า สันดอน]
ลาดทวีป		บริเวณที่ลาดต่อไหล่ทวีปลงสู่ทะเลลึก

น ๒๗ แผ่นดินริมน้ำ
ฝั่ง; เฉนียน, เดียร, ติร, ตีระ (กวี)		ที่ดินริมน้ำซึ่งเป็นขอบเขตทะเล มหาสมุทร แม่น้ำ ลำคลอง เป็นต้น เช่น ฝั่งทะเลดูเว้าแหว่ง [ล.ว่า ฝั่ง]
ตลิ่ง		ส่วนของฝั่งที่ไม่ลาดริมแม่น้ำลำคลอง เช่น น้ำเซาะตลิ่งพัง
หาด		ส่วนของพื้นดินที่ลาดลงไปในน้ำอาจอยู่ริมน้ำ เช่น หาดทรายชายทะเล หาดเลนริมแม่น้ำ หรืออาจเป็นที่ซึ่งตื้นเขินเป็นเนินทรายหรือเนินกรวดอยู่กลางน้ำ เช่น เขาปลูกผักที่หาดกลางแม่น้ำ [ล.ว่า หาด]
ชายเฟือย		ริมน้ำที่มีหญ้ารกๆ หรือไม้น้ำปกคลุม
ชายทะเล		ฝั่งทะเลระหว่างแนวที่น้ำลงต่ำสุดกับแนวที่น้ำขึ้นสูงสุด
ชายฝั่ง		ผืนแผ่นดินนับจากแนวชายทะเลขึ้นไปจนถึงบริเวณที่ภูมิประเทศเปลี่ยนแปลงอย่างเด่นชัด
หัวหาด		ชายฝั่งทะเลที่เป็นดินแดนของข้าศึก ซึ่งถ้ายึดได้แล้วจะทำให้สะดวกในการยกพลขึ้นบก

น ๒๘ แผ่นดินที่มีน้ำซึมหรือไหลผ่าน
ที่ลุ่ม		พื้นที่ต่ำซึ่งน้ำท่วมถึง
ที่น้ำซับ		ที่ซึ่งมีน้ำซึมซาบอยู่ภายใต้
ที่น้ำซึม		ที่ซึ่งมีน้ำไหลซึมอยู่เสมอ
พรุ		พื้นที่ซึ่งมีน้ำขังอยู่ภายใต้และต้นไม้บางชนิดขึ้นอยู่ได้ [ล.ว่า พรุ, แห่ง]
มาบ, ลำมาบ		พื้นที่ลุ่มกว้างใหญ่ซึ่งมีทางน้ำไหลอยู่ภายใต้ ใช้ประโยชน์ในการเพาะปลูกไม่ได้
ลุ่มน้ำ		บริเวณที่แม่น้ำสำคัญและสาขาไหลผ่าน
โป่งน้ำ		ที่ซึ่งมีน้ำผุดพุขึ้น

น ๒๙ แผ่นดินที่มีเกลือสินเธาว์
โป่ง		พื้นดินที่มีเกลือสินเธาว์ผุดเกรอะกรังอยู่

น ๓๐ แผ่นดินที่มีแร่
บ่อ		แหล่งที่เกิดของแร่เป็นต้น เช่น บ่อน้ำมัน [ล.ว่า บ่อ]
เหมือง		ที่ซึ่งมีการขุดแร่เป็นต้นขึ้นมาจำนวนมาก เช่น เหมืองดีบุก [ล.ว่า เหมือง]

น ๓๑  น ๓๒ แผ่นดินที่มีต้นไม้หนาแน่น
น ๓๑ ป่า
ป่า; กานน, เถื่อน, เผือน, พน, พนัส, พนา, พนาดร, พนาดอน, พนาลี, พนาวา, พนาเวศ, พนาสณฑ์, พนาสัณฑ์, พระหารณย์, ไพร, ไพรสณฑ์, ไพรสัณฑ์, ไพรสาณฑ์, วน, วัน, วนา, วนาดร, วนาดอน, วนาลัย, วนาลี, วนาสณฑ์, วนาสัณฑ์, อรัญญิก (กวี)		ที่รกด้วยต้นไม้ต่างๆ ซึ่งไม่ใช่บ้านคนอยู่โดยปรกติ เช่น เข้าป่าหาหน่อไม้ [ล.ว่า ป่า]
ป่าดง, ป่าดงพงไพร		ป่าทั่วไป เช่น ตระเวนไปตามป่าดงพงไพร
ป่าไม้; ไพรวัน (กวี)		พื้นที่ที่เต็มเต็มไปด้วยต้นไม้ เช่น ป่าไม้เหลืออยู่ ๔๐% 
ดง		ป่าที่มีต้นไม้ขึ้นหนาแน่น เช่น เข้าไปในดงเพื่อตัดฟืน; ที่ซึ่งมีต้นไม้อย่างใดอย่างหนึ่งขึ้นหนาแน่น เช่น ดงกล้วย ดงกระถิน [ล.ว่า ดง]
ดงดาน, ป่าชัฏ, ป่าทึบ		ป่าที่มีต้นไม้หนาแน่นจนเกือบไม่เห็นแสงแดด
ดงดึก		ป่าลึกเข้าไปไกล
ป่าโปร่ง		ป่าที่มีต้นไม้ขึ้นห่างๆ กัน
ป่าสูง; ไพรระหง (กวี)		ป่าที่อยู่ในที่สูง
ป่าพรุ		ป่าตามที่ราบลุ่มมีน้ำขัง และตามริมฝั่งทะเลที่มีดินโคลน
ป่าชายเลน		ป่าที่อยู่ตามแนวชายฝั่งทะเลที่มีดินโคลน
ป่าดงดิบ, ป่าดิบ		ป่าที่มีต้นไม้เขียวชอุ่มอยู่ทั้งปี
ป่าเบญจพรรณ		ป่าที่มีต้นไม้หลายพรรณคละกันทั้งต้นไม้ผลัดใบและไม่ผลัดใบ
ป่าแดง; ป่าแพะ (ถิ่นเหนือ); ป่าโคก (ถิ่นอีสาน)		ป่าที่ต้นไม้มีใบร่วงตามฤดูกาล เช่น เต็ง รัง ประดู่ เป็นต้น พื้นดินมักแห้งแล้งเป็นที่ดอน
ป่าเส็งเคร็ง		ป่าไม้เล็กๆ ซึ่งส่วนมากเป็นไม้มีค่าต่ำ
ป่าละเมาะ		ป่าที่มีไม้พุ่มเป็นหย่อมๆ มักจะอยู่ใกล้หมู่บ้าน
ป่าทุ่ง, ป่าหญ้า		ป่าที่ดินเสื่อมโทรมจนไม้ต้นเจริญงอกงามต่อไปไม่ได้หญ้าจึงขึ้นแทนที่
ป่าระนาม		ป่าที่มีน้ำแฉะอยู่เสมอ

น ๓๒ ป่าและพื้นที่ที่มนษย์ดูแล
ป่าสงวน		ป่าที่ห้ามการตัดไม้และล่าสัตว์
วนอุทยาน		ป่าสงวนที่มีลักษณะธรรมชาติสวยงาม และทางราชการได้ปรับปรุงตกแต่งให้เป็นที่พักผ่อนของประชาชน [ล.ว่า แห่ง]
อุทยานแห่งชาติ		พื้นที่ที่ทางราชการอนุรักษ์สภาพธรรมชาติและสภาพทางนิเวศวิทยาไว้ให้คงเดิม เช่น อุทยานแห่งชาติเขาใหญ่ [ล.ว่า แห่ง]

น ๔๐  น ๔๕ ผิวที่โลกเป็นพื้นน้ำ
น ๔๐ แหล่งน้ำกว้างใหญ่
น่านน้ำ		พื้นที่ทางน้ำ; เขตทางน้ำ
ห้วงน้ำ; ห้วงมหรรณพ (เขียน); อรรณพ, โอฆะ (กวี)		แหล่งน้ำที่กว้างใหญ่
ทะเล; ชลธิศ, ชลธี, ชลาลัย, ชลาศัย, ชโลทร, ชเล, ปโยนิธิ, ปโยราศิ, สาคร, สมุทร, สินธุ (กวี)			ห้วงน้ำเค็มที่กว้างใหญ่ แต่เล็กกว่ามหาสมุทร [ล.ว่า ทะเล]
มหาสมุทร; สินธุ (กวี)		ทะเลใหญ่ [ล.ว่า มหาสมุทร]
ทะเลใน, ทะเลภายใน, ทะเลหน้าใน			ทะเลที่อยู่ห่างจากฝั่งทะเลเข้ามาภายในพื้นแผ่นดินและเกือบไม่มีทางติดต่อกับทะเลหรือมหาสมุทรภายนอก
ทะเลไหล่ทวีป		บริเวณทะเลตื้นที่อยู่เหนือไหล่ทวีป
ทะเลหลวง		ทะเลหรือมหาสมุทรที่อยู่นอกน่านน้ำอาณาเขตของประเทศใดๆ
ทะเลสาบ		ห้วงน้ำใหญ่ที่มีแผ่นดินล้อมรอบ [ล.ว่า แห่ง]
วัง		ห้วงน้ำลึก เช่น วังจระเข้
วังน้ำวน, วังวน		ห้วงน้ำที่หมุนวน [ล.ว่า วัง]

น ๔๑ ที่ซึ่งมีน้ำขัง
บ่อ, แอ่ง, แอ่งน้ำ		ดูความหมายใน น ๒๑
บึง; กว๊าน (ถิ่น); วาปี (กวี)		แอ่งน้ำขนาดใหญ่มีน้ำขังตลอดปี [ล.ว่า บึง]
บึงบาง		บึงที่ใช้เป็นทางน้ำ
หนอง, หนองน้ำ; วาปี (กวี)		แอ่งน้ำอยู่ตามป่าและทุ่ง เล็กและตื้นกว่าบึง [ล.ว่า หนอง]
สระ; ชลสถาน, ชลาธาร, ชลาศัย (กวี)		แหล่งน้ำเล็กกว่าบึงซึ่งเป็นเองหรือคนขุด [ล.ว่า สระ]
ห้วย 		แอ่งน้ำลึกกว้าง ขังน้ำซึ่งไหลมาจากภูเขา [ล.ว่า ห้วย]
ลำห้วย; จันเลา, จันเลาะ (กวี)	แอ่งน้ำลึกกว้าง มีทางน้ำไหลมาจากภูเขา
ละหาน		สายน้ำยาวคล้ายคลอง แต่ไม่มีต้นน้ำและทางออก น้ำในละหานจึงเป็นน้ำนิ่ง น้ำขังตลอดปี
สนุ่น		บึงหรือหนองน้ำที่มีหญ้าซับซ้อนกันมากๆ เหยียบเดินไปได้
กระพัง, ตระพัง, ตะพัง, สะพัง (โบ)		แอ่ง; บ่อ; หนอง

น ๔๒ ลำน้ำ
ลำน้ำ; ชลธาร (กวี)		น้ำที่ไหลเป็นทางยาว
ธาร		ลำน้ำสายเล็กๆ [ล.ว่า สาย]
ลำธาร; จันลอง (กวี)		ลำน้ำสายเล็กที่ไหลจากภูเขา [ล.ว่า สาย]
แม่น้ำ; กระสินธุ, คงคา, คงคาลัย, จทึง, ฉทึง, ชทึง, ชรทึง, ชลาลัย, ชโลทร, ธาร, นท, นที, ยมนา, สรทึง, สาคร, สินธุ, วหา (กวี)		ลำน้ำใหญ่ ซึ่งเป็นที่รวมของลำธารทั้งปวง [ล.ว่า สาย]
แคว		ลำน้ำสายเล็กที่ไหลลงสู่ลำน้ำสายใหญ่ [ล.ว่า แคว, สาย]
เกร็ด, เตร็ด		ลำน้ำเล็กที่เป็นทางลัดเชื่อมลำน้ำใหญ่สายหนึ่งเข้าด้วยกัน

น ๔๓ ทางน้ำ
ทางน้ำ		ทางที่น้ำไหล
ช่องแคบ		ทางน้ำแคบๆ ระหว่างแผ่นดินหรือเกาะเชื่อมต่อทะเลทั้ง ๒ ข้าง
ตาน้ำ 		ทางน้ำใต้ดินที่มีน้ำไหลไม่ขาดสาย [ล.ว่า ตา; แห่ง]

น ๔๔ ส่วนของลำน้ำ
ต้นน้ำ, ยอดน้ำ		แหล่งที่เกิดของลำน้ำ
ท้องน้ำ		พื้นที่กว้างในลำน้ำ เช่น มีเรือหลายลำในท้องน้ำ
ปากน้ำ		ช่องแม่น้ำที่ติดต่อกับทะเล
ร่องน้ำ		ทางน้ำลึกที่เรือเดินได้ [ล.ว่า ร่อง]
คุ้ง		ส่วนเว้าโค้งเข้าไปของฝั่งน้ำด้านที่ตรงข้ามกับหัวแหลม [ล.ว่า คุ้ง]

น ๔๕ ส่วนของทะเล
อ่าว		ส่วนของมหาสมุทร ทะเล หรือ ทะเลสาบที่ล้ำเข้าไปในแผ่นดิน [ล.ว่า อ่าว]
สะดือทะเล		ทะเลตอนที่น้ำวนลงไปซึ่งถือกันว่าเป็นศูนย์กลางของทะเล
เหวทะเล		ส่วนลึกของทะเลและมหาสมุทร ลึกตั้งแต่ ๕,๔๐๐ เมตรลงไป
ชะวากทะเล		ฝั่งทะเลที่เว้าเป็นช่องเข้าไปยังปากแม่น้ำซึ่งน้ำจืดไหลมาผสมกับน้ำทะเล

น ๕๐ พื้นที่ต่างๆ
แถบ; ลำเนา (กวี)		พื้นที่ที่ติดต่อกันไป เช่น แถบชานเมือง
บริเวณ			พื้นที่ภายในขอบเขต เช่น บริเวณน้ำ, บริเวณมณฑลพิธี
อาณาบริเวณ		บริเวณโดยรอบ เช่น กินอาณาบริเวณกว้าง; บริเวณอำนาจปกครอง
ถิ่น; เทศ (กวี)		พื้นที่ซึ่งเป็นที่อยู่ของคนกลุ่มใดกลุ่มหนึ่งเป็นต้น เช่น ถิ่นผู้ร้าย
ดง		พื้นที่ซึ่งมีคนหรือสัตว์ประเภทเดียวกันรวมอยู่ด้วยกันมากๆ เช่น ดงผู้ร้าย
ละแวก		พื้นที่ในเขตหนี่ง เช่น ผู้คนในละแวกนั้น 
ย่าน		พื้นที่ซึ่งเป็นที่รวม เช่น ย่านธุรกิจ, ย่านชุมนุมชน
แหล่ง		ที่ซึ่งเป็นที่เกิดหรือที่รวมของสิ่งใดสิ่งหนึ่ง เช่น แหล่งท่องเที่ยว, แหล่งน้ำธรรมชาติ, แหล่งเสื่อมโทรม
ทำเล		ที่ที่เหมาะสำหรับทำกิจการอย่างหนึ่ง เช่น การเลี้ยงกุ้งต้องเลือกทำเลที่เหมาะสม, ที่ตรงนี้ใกล้ตลาด เป็นทำเลที่ทำมาหากินง่าย
ชัยภูมิ		ทำเลที่เหมาะ ทำให้ได้เปรียบในการต่อสู้เป็นต้น เช่น เลือกชัยภูมิสำหรับตั้งทัพ
มุมมืด		ที่ซึ่งไม่มีแสง เช่น นั่งอยู่ในมุมมืด
มุมอับ		ที่ซึ่งอับลม เช่น ตรงนี้เป็นมุมอับ
ที่ร่ม		ที่ซึ่งไม่มีแดด เช่น ผึ่งไว้ในที่ร่ม
กลางแจ้ง		ที่ซึ่งไม่มีสิ่งใดกำบัง เช่น ยืนอยู่กลางแจ้ง
ที่แจ้ง		ที่ซึ่งเห็นได้ รู้ได้ เช่น สู้กันในที่แจ้ง
ที่ลับ		ที่ซึ่งไม่มีผู้ใดรู้เห็น เช่น แอบพบกันในที่ลับ

น ๖๐ เขตแดนต่างๆ
แดน		ถิ่นที่ เช่น แดนเสือ; ด้าว (กวี) พื้นที่ที่กำหนดไว้โดยตรง หรือโดยหมายรู้กัน เช่น ล้ำแดน, แดนประหาร, แดนสวรรค์, ใครรานใครรุกด้าวแดนไทย [ล.ว่า แดน]
ดินแดน		พื้นที่หนึ่ง เช่น ดินแดนที่ไม่มีใครรู้จัก, ดินแดนห่างไกล, ดินแดนแห่งพระพุทธศาสนา, ไทยต้องเสียดินแดนให้แก่ฝรั่งเศส
พรมแดน		พื้นที่บริเวณที่ติดกับเส้นเขตแดน เช่น พรมแดนระหว่างประเทศ, ปิดพรมแดนเนื่องจากเหตุผลทางการเมือง
ชายแดน		พื้นที่ที่อยู่ปลายเขตแดน
เขต		พิ้นที่ซึ่งกำหนดไว้ เช่น เขตป่า, เขตการปกครอง [ล.ว่า เขต]
ขอบเขต		สุดเขตโดยรอบ
เขตแดน		พื้นที่ที่กำหนดขอบเขตไว้แน่นอน เช่น เขตแดนไทย; เส้นแบ่งพื้นที่ระหว่าง ๒ ประเทศ
อาณาเขต		เขตแดนในอำนาจปกครอง เช่น พม่าทำสงครามขยายอาณาเขต 
ท้องที่		เขตแดนที่อยู่ในความปกครองของอำเภอหนึ่งๆ เช่น นายอำเภอถูกยิงขณะตรวจท้องที่
ขัณฑสีมา		เขตแดน; เขตแดนส่วนหนึ่งๆ

น ๖๑ เขตทางน้ำและอากาศ
น่านน้ำ		ดูความหมายใน น ๔๐
น่านฟ้า		พื้นที่ทางอากาศ; เขตทางอากาศ
น่านน้ำอาณาเขต		น่านน้ำต่างๆ รวมทั้งทะเลอาณาเขตและน่านน้ำที่อยู่ภายในแผ่นดินซึ่งอยู่ภายใต้อธิปไตยของรัฐใดรัฐหนึ่ง

น ๗๐  น ๘๘ พื้นที่ใช้ประโยชน์หรือทำกิจกรรมต่างๆ
น ๗๐ ที่อยู่
ที่อยู่, ที่พำนัก; พระราชฐาน (ราชา:กษัตริย์) 		ที่อยู่อาศัย เช่น เขตพระราชฐานชั้นใน
ถิ่นฐาน		ที่อาศัยทำมาหากิน เช่น กล่าวกันว่าชนชาติไทยเคยตั้งถิ่นฐานอยู่ในแดนจีน
บ้านเกิด		ประเทศหรือเมืองที่เกิด เช่น เขากลับไปบ้านเกิด
บ้านเกิดเมืองนอน, ประเทศชาติ		ประเทศที่เกิด เช่น เขาจากบ้านเกิดเมืองเมืองนอนไปแต่เด็ก
ปิตุภูมิ, มาตุภูมิ		ประเทศที่เกิด [มักใช้แสดงความรักหวงแหน] เช่น เราจะต่อสู้เป็นมาตุภูมิ
ภูมิลำเนา		ที่อยู่อันเป็นแหล่งสำคัญ บางคนอาจมีภูมิลำเนาได้มากกว่า ๑ แห่ง เช่น เขาย้ายกลับภูมิลำเนาเดิม

น ๗๑ ที่เผาหรือฝังศพ
ฌาปนสถาน		ที่เผาศพ
ป่าช้า		ป่าหรือที่ซึ่งจัดไว้เป็นที่ฝังหรือเผาศพ [ล.ว่า แห่ง]
สุสาน		ที่วึ่งจัดไว้เป็นที่ฝังหรือเผาศพ [ล.ว่า แห่ง]
ฮวงซุ้ย		ที่บรรจุศพของชาวจีน [ล.ว่า ฮวงซุย, แห่ง]

น ๗๒ ที่เลี้ยงสัตว์
สวนสัตว์		สถานที่สำหรับเลี้ยงสัตว์ให้คนมาชม [ล.ว่า แห่ง]
สวนสัตว์เปิด		สวนสัตวที่มิได้ขังสัตว์
อะเควเรียม		สถานที่สำหรับเลี้ยงสัตว์น้ำและพืชทะเลต่างๆ
ฟาร์ม		พื้นที่ทำการเกษตรกรรม เช่น เพาะปลูก เลี้ยงสัตว์ [ล.ว่า ฟาร์ม]

น ๗๓ ที่ปลูกข้าว		
นา		พื้นที่ราบทำเป็นคันกั้นน้ำเป็นแปลงๆ สำหรับปลูกข้าว [ล.ว่า แปลง, ผืน; กระบิ้ง, ตะบิ้ง, บิ้ง]
นาดำ		นาชนิดที่ถอนต้นกล้ามาปลูก
นาหว่าน		นาชนิดที่หว่านเมล็ดข้าวลงในนา
นาหลุม		นาที่ใช้ไม้กระทุ้งเป็นหลุม เมื่อหยอดเมล็ดข้าวลงแล้วก็กลบ
นาฟางลอย		นาที่อาศัยแต่น้ำฝน ได้ผลไม่แน่นอน
นาขอบเหล็ก, นาเชิงทรง		นาที่ไม่มีทางจะบุกเบิกออกไปได้อีก
นาคู่โค		นาที่ปลูกข้าวได้ผลดีเพราะอาศัยทั้งฝนและน้ำท่า
นาปี		นาที่ปลูกข้าวตามฤดู
นาปรัง		นาที่ต้องปลูกข้าวนอกฤดู เพราะฤดูปลูกข้าวน้ำมักจะมากเกินไป

น ๗๔ พื้นที่ในนา
กระทงนา, อันนา		เนื้อที่นาซึ่งมีคันกั้นโดยรอบ [ล.สำหรับกระทงนาว่า กระทง; สำหรับอันนาว่า อัน]
กระบิ้งนา, ตะบิ้งนา, บิ้งนา		นาที่เป็นกระทงเล็กๆ [ล.สำหรับกระบิ้งนาว่า กระบิ้ง; สำหรับตะบิ้งนาว่า ตะบิ้ง; สำหรับบิ้งนาว่า บิ้ง]
คันนา, ลูกคัน		ดินที่พูนขึ้นเป็นแนวตามท้องนา [ล.ว่า คัน]
ตากล้า, ตาตกกล้า		พื้นดินที่ยกเป็นคันแบ่งเป็นช่องๆ สำหรับตกกล้า [ล.ว่า ตา]
หัวงาน			เนื้อที่นาตรงเริ่มไถหรือคราด

น ๗๕ ลักษณะอันนา
นาเสี้ยว		อันนาที่มีรูปเสี้ยวอย่างชายธง
นารุ้ง, นาแวง			อันนาที่ด้านหนึ่งยาวเป็นแนวตรง อีกด้านหนึ่งเป็นแนวโค้งเฉไป ด้านยาวที่เป็นแนวตรงเรียกแวง ด้านยาวที่เป็นเส้นโค้งเรียกรุ้ง

น ๗๖ ที่ปลูกพืช		
ไร่			พื้นที่ปลูกพืชและต้นไม่บนไหล่เขาหรือในที่ดอน เช่น ไร่อ้อย, ไร่ฝ้าย [ล.ว่า ไร่]
ไร่นาผสม		พื้นที่ซึ่งบางส่วนทำไร่ บางส่วนทำนา บางส่วนเลี้ยงสัตว์
ไร่เลื่อนลอย		ไร่ที่ทำเพียงระยะสั้นๆ เมื่อดินจืดก็ย้ายที่เพาะปลูกไปเรื่อยๆ
สวน		พื้นที่ปลูกต้นไม้ และพืชผักจำนวนมาก เช่น สวนผัก, สวนครัว, สวนดอกไม้, สวนยาง [ล.ว่า สวน ; แปลง]
อุทยาน (เขียน, กวี)		สวนเป็นที่รื่นรมย์ เช่น เจ้าชายได้หลงเข้าไปในอุทยานแห่งหนึ่ง [ล.ว่า แห่ง]
ฟาร์ม		ดูความหมายใน น ๗๒ 

น ๗๗ ที่ขายสินค้า
ตลาด; จรลาด, ตรลาด (กวี)		ที่ชุมนุมเพื่อซื้อขายของต่างๆ [ล.ว่า ตลาด; แห่ง]
ตลาดนัด		ที่ชุมนุมเพื่อซื้อขายของต่างๆ ซึ่งมีขึ้นเฉพาะในวันที่กำหนด
ตลาดท้องน้ำ, ตลาดน้ำ		ที่ชุมนุมเพื่อซื้อขายของต่างๆ ทางน้ำ
ตลาดสด		ตลาดที่ขายของสด
ตลาดยี่สาน, ปสาน (โบ)		ตลาดที่ขายของแห้ง เช่น ผ้า
ตลาดมืด		ตลาดที่แอบซื้อขายกันลับๆ โดยหลีกเลี่ยงข้อกำหนดของทางการ
ตลาดหน้าคุก		ตลาดที่ขายโก่งราคาแพงกว่าปรกติและผู้ซื้อจำเป็นต้องซื้อ

น ๗๘ การมีและเลิกตลาด
ติดตลาด		จัดให้มีตลาดขึ้น
ตลาดวาย		ตลาดเลิกไป

น ๗๙ ที่หย่อนใจ
สวนสนุก, สนามเด็กเล่น		ดูความหมายใน พ ๘๐ 
สวนสาธารณะ		บริเวณกว้างใหญ่ปลูกต้นไม่ร่มรื่นเพื่อให้ประชาชนพักผ่อนหย่อนใจ [ล.ว่า แห่ง]

น ๘๐ ที่วัด	
ธรณีสงฆ์		ที่ซึ่งเป็นสมบัติของวัด
กัลปนา			ที่หรือสิ่งอื่นเจ้าซึ่งเจ้าของอุทิศผลประโยชน์ให้แก่วัด

น ๘๑ เขตทำสังฆกรรม
สีมา		เขตสำหรับทำสังฆกรรม
มหาสีมา		สีมาใหญ่ คือ สีมารอบกำแพงวัด
ขัณฑสีมา		สีมาเล็ก คือ สีมารอบอุโบสถ
คามสีมา		สีมาที่ถือกำหนดตามเขตบ้านที่ภิกษุเข้าไปอาศัยอยู่
วิสุงคามสีมา		สีมาที่ถือกำหนดตามเขตที่พระราชทานแก่สงฆ์ เพื่อใช้เป็นที่ทำสังฆกรรม
พันธสีมา		สีมาที่ผูกแล้ว คือพระสงฆ์ได้กำหนดไว้เป็นหลักฐานตามวิธีการในพระพุทธานุญาตเรื่องสีมา
อพัทธสีมา		สีมาที่ไม่ได้ผูก คือมิได้ทำพิธี เพียงแต่กำหนดเขตไว้ให้รู้กันเท่านั้น

น ๘๒ เขตในวัด
พุทธาวาส		เขตวัดซึ่งใช้เป็นที่ประกอบสังฆกรรม
สังฆาวาส		เขตวัดซึ่งเป็นที่อยู่อาศัยของภิกษุสามเณร

น ๘๓ เขตการปกครอง
ประเทศ; เมือง (ไม่ทางการ)		อาณาเขตที่อยู่ในความปกครองของรัฐบาลเดียวกัน เช่น ประเทศไทย, เมืองไทย [ล.สำหรับประเทศว่า ประเทศ; สำหรับเมืองว่า เมือง]
แคว้น		เขตปกครองที่เป็นส่วนย่อยของประเทศ ใหญ่กว่าจังหวัด เช่น แคว้นฉาน; (โบ) ประเทศ เช่น แคว้นมคธ [ล.ว่า แคว้น]
แว่นแคว้น		แผ่นดินซึ่งมีขอบเขตเป็นปริมณฑล ไม่ได้กำหนดขอบเขตแน่นอนอย่างประเทศ เช่น ชื่อเสียงขจรขจายไปทั่วแว่นแคว้น
อาณาจักร		เขตแดนที่อยู่ในอำนาจปกครองของรัฐบาลหนึ่งๆ เช่น อาณาจักรทวารวดี [ล.ว่า อาณาจักร]
รัฐ		องค์การซึ่งประกอบด้วยประชาชนในแว่นแคว้นเดียวกันและอยู่ในปกครองของรัฐบาลเดียวกัน [ล.ว่า รัฐ]
นครรัฐ		ประเทศที่มีอาณาเขตเล็กขนาดเมือง
ประเทศกันชน		ประเทศที่ตั้งอยู่ระหว่างดินแดนของ ๒ ประเทศ และช่วยไม่ให้ประเทศนั้นๆ เกิดกรณีพิพาทในเรื่องดินแดนและผลประโยชน์ [ล.ว่า ประเทศ]
ฉนวน		ดินแดนของประเทศหนึ่งที่เป็นแนวยาวยื่นเข้าไปแทรกอยู่ในดินแดนของอีกประเทศหนึ่งเพื่อให้ติดต่อกับท่าเรือที่สำคัญหรือฝั่งทะเลได้
ต่างประเทศ; เมืองนอก (ไม่ทางการ); วิรัชประเทศ (เขียน, กวี)		ประเทศอื่น
มณฑล (โบ)		เขตปกครองสมัย ร.๕  ร.๗ เล็กกว่าประเทศ ใหญ่กว่าจงหวัด เช่น มณฑลพายัพ [ล.ว่า มณฑล]
จังหวัด		เขตปกครอง แบ่งออกเป็นอำเภอหรือเขต เช่น จังหวัดยะลา [ล.ว่า จังหวัด]
อำเภอ		เขตปกครองส่วนภูมิภาค แบ่งออกเป็นตำบล เช่น อำเภอไชยา [ล.ว่า อำเภอ]
กิ่งอำเภอ		เขตปกครองส่วนภูมิภาคซึ่งแยกย่อยจากอำเภอ
เขต		เขตปกครองในกรุงเทพมหานครแบ่งออกเป็นแขวง เช่น เขตบางรัก [ล.ว่า เขต]
ตำบล		เขตปกครองส่วนภูมิภาค แบ่งออกเป็นหมู่บ้าน เช่น ตำบลยะหา [ล.ว่า ตำบล]
แขวง		เขตปกครองในกรุงเทพมหานครมีฐานะเช่นเดียวกับตำบล [ล.ว่า แขวง]
ท้องที่		ดูความหมายใน ๖๐
หมู่บ้าน; คาม (กวี)		เขตปกครองที่เล็กที่สุด ประกอบด้วยบ้านเรือนราษฎรจำนวนมากหรือน้อย แล้วแต่ขนาดของหมู่บ้าน [ล.ว่า หมู่บ้าน]
นคร; นคเรศ (กวี)		ท้องถิ่นชุมนุมชนที่มีพลเมืองมากหรือเป็นเมืองหลวงมาก่อน [ล.ว่า นคร]
เมือง; บุระ, บุรี, บูรี, ปุระ, ธานี (กวี)		แดน เช่น เมืองมนุษย์; ประเทศ เช่น เมืองไทย; ท้องถิ่นซึ่งเป็นที่ตั้งศาลากลางจังหวัดหรือท้องถิ่นชุมนุมที่มีราษฎรตั้งแต่ ๑๐,๐๐๐ คนขึ้นไป [ล.ว่า เมือง]
เมืองหลวง		เมืองเป็นที่ตั้งรัฐบาล
ราชธานี		เมืองหลวง [มักใช้เรียกเมืองหลวงในสมัยโบราณ] เช่น สุโขทัยเป็นราชธานีแห่งแรกของไทย
กรุง, เมืองกรุง (ไม่ทางการ)		เมืองที่เจริญ เช่น บ้านนอกเข้ากรุง
เมืองท่า		เมืองสำคัญที่ตั้งอยู่ริมทะเลหรือแม่น้ำซึ่งมีท่าเรือสำหรับขนถ่ายสินค้าและให้ผู้โดยสารขึ้นหรือลงเรือ
เมืองท่าปลอดภาษี		เมืองท่าหรือบริเวณในเขตเมืองท่าที่ขนถ่ายสินค้าเข้าและสินค้าออก ไม่ต้องเสียภาษี
มหานคร		เมืองสำคัญขนาดใหญ่
ชนบท			ชุมชนที่ไม่ใช่เมืองหรือนคร มีประชากรต่ำกว่า ๒,๕๐๐ คน
ชานเมือง		ชุมชนรอบเมืองที่มีสภาพเศรษฐกิจและสังคมของตนเองแต่ไม่ครบถ้วน
ตัวเมือง		ย่านใจกลางเมือง มักมีแม่น้ำหรือกำแพงล้อมรอบ
นอกเมือง		นอกตัวเมือง เช่น บ้านอยู่นอกเมือง
บ้านนอก, บ้านนอกขอกนา		เขตที่อยู่นอกตัวเมืองห่างไกลความเจริญ
ภูมิภาค		เขตแดนที่ไม่ใช่เมืองหลวง เช่น การประปาส่วนภูมิภาค
ท้องถิ่น		เขตแดนใดเขตแดนหนึ่งที่ไม่ใช่เมืองหลวง เช่น เวลาท้องถิ่น, วัฒนธรรมท้องถิ่น
ต่างจังหวัด; หัวเมือง (ไม่ทางการ)		จังหวัดที่ไม่ใช่เมืองหลวง เช่น ย้ายจากกรุงเทพฯ ไปอยู่ต่างจังหวัด, ไปอยู่หัวเมืองเสียนาน

น ๘๔ ดินแดนที่ปกครองแบบต่างๆ
จักรวรรดิ			รัฐหรือสภาพของรัฐต่างๆ ที่มีจักรพรรดิเป็นประมุข เช่น จักรวรรดิโรมัน; อาณาจักรที่อยู่ภายใต้การปกครองอันเดียวกัน เช่น จักรวรรดิอังกฤษ
ราชอาณาจักร		รัฐที่มีพระมหากษัตริย์เป็นประมุข เช่น รัฐธรรมนูญแห่งราชอาณาจักรไทย
สหราชอาณาจักร		ราชอาณาจักรที่รวมกัน เช่น สหราชอาณาจักรแห่งบริเตนใหญ่และไอร์แลนด์เหนือ
สาธารณรัฐ		รัฐที่มีประธานาธิบดีเป็นประมุข
สมาพันธรัฐ		รัฐที่รวมกันเพื่อประโยชน์ร่วมกันบางอย่างโดยมีรัฐบาลกลางซึ่งมีอำนาจหน้าที่เฉพาะกิจการบางอย่างที่รัฐสมาชิกยินยอมมอบหมายให้เท่านั้น
สหพันธรัฐ		รัฐที่รวมกันเพื่อประโยชน์ร่วมกัน โดยมีรัฐบาลกลางดำเนินกิจการต่างๆตามที่กำหนดในรัฐธรรมนูญ แต่ละรัฐมีอำนาจเฉพาะกิจการภายในรัฐของตนเท่านั้น
จักรภพ			สมาคมเสรีแห่งบรรดาชาติสมาชิกที่ยอมรับพระมหากษัตริย์พระองค์หนึ่งเป็นสัญลักษณ์ของตนร่วมกัน

น ๘๕ ดินแดนที่อยู่ใต้อำนาจ
เมืองขึ้น		เมืองที่ตกอยู่ใต้อำนาจ [ล.ว่า เมือง]
เมืองออก (โบ)		เมืองที่สวามิภักดิ์ เช่น ได้จันทบุรีเป็นเมืองออก [ล.ว่า เมือง]
อาณานิคม		เมืองที่ชาวตะวันตกเข้าไปตั้งรกรากและขึ้นต่อเมืองแม่; เมืองขึ้นของชาติตะวันตก [ล.ว่า อาณานิคม]
ประเทศราช		รัฐในสมัยก่อนที่มีอิสระในการปกครองตนเอง แต่อยู่ในสังกัดอีกรัฐหนึ่ง หรืออีกประเทศหนึ่ง เช่น สุโขทัยเคยเป็นประเทศราชของกรุงศรีอยุธยา
ดินแดนในอาณัติ		ดินแดนที่ได้รับมอบหมายให้ดูแลปกครอง
รัฐในอารักขา		รัฐที่อยู่ในความคุ้มครองของอีกรัฐหนึ่ง คือให้รัฐที่คุ้มครองเป็นผู้ติดต่อในการต่างประเทศ  [ล.ว่า รัฐ]

น ๘๖ ลักษณะของประเทศ
มหาอำนาจ		มีอำนาจมาก เช่น ญี่ปุ่นเป็นประเทศมหาอำนาจทางเศรษฐกิจ
อภิมหาอำนาจ		มีอำนาจมากยิ่ง เช่น สหรัฐอเมริกาเป็นประเทศอภิมหาอำนาจ
พัฒนา		เจริญแล้ว เช่น ประเทศพัฒนาช่วยประเทศด้อยพัฒนาทางเศรษฐกิจ
ด้อยพัฒนา, ล้าหลัง		ยังไม่เจริญ เช่น ยังมีประเทศล้าหลังในโลกอีกมาก
กำลังพัฒนา		กำลังจะกลายเป็นประเทศที่เจริญ เช่น ประเทศไทยเป็นประเทศกำลังพัฒนา
อารยประเทศ		ประเทศที่เจริญ
อนารยประเทศ		ประเทศที่ไม่เจริญ

น ๘๗ เขตการสู้รบ
สนามรบ; สมรภูมิ, ยุทธภูมิ (เขียน)		บริเวณที่มีการสู้รบ เช่น สมรภูมิในการรบครั้งนี้เป็นทะเลทราย
แนวรบ			แนวที่มีการสู้รบ
ฐานทัพ		ที่ตั้งทัพ
ที่มั่น		แหล่งอันมั่นคง เช่น ยึดที่มั่น
สนามเพลาะ		ร่องดินที่ขุดลึกเป็นแนวยาวเพื่อกำบังทหารที่ยิงต่อสู้กับข้าศึก [ล.ว่า แห่ง	]
แนวหน้า		แนวหรือเขตแบ่งกำลังทัพทางบกส่วนหน้าซึ่งพร้อมที่จะปะทะกับฝ่ายศัตรู
พื้นที่ส่วนหน้า		เขตที่มีการรบ
จุดยุทธศาสตร์		จุดที่มีความสำคัญในการรบ

น ๘๘ เขตที่ไม่มีการสู้รบ
แนวหลัง		เขตบ้านเมืองซึ่งไม่ได้ปะทะกับศัตรู เช่น คิดถึงลูกเมียที่อยู่แนวหลัง
พื้นที่ส่วนหลัง		เขตของกองทหารที่มีหน้าที่เกี่ยวกับการส่งกำลังบำรุง
เขตปลอดทหาร	ดินแดนหรือเขตที่ไม่มีที่ตั้งกองทหารตามสนธิสัญญาหรือข้อตกลง

น ๙๐  น ๑๐๒ ส่วนประกอบของโลก
น ๙๐ ดิน
ดิน; ปถวี (กวี)			วัตถุที่ปกคลุมพื้นผิวเปลือกโลก ใช้ปลูกพืชผลเป็นต้น เช่น ดินร่วนซุย, ดินเค็ม, ดินเปรี้ยว [ล.ว่า ก้อน]
ดินดาน		ดินที่จับตัวแข็งเป็นชั้นอยู่ใต้ผิวดิน โดยมากเป็นดินเหนียวน้ำไหลผ่านไม่ได้
ดินเหนียว		ดินที่เนื้อแน่น ของเหลวซึมผ่านได้ยาก
ดินโป่ง			ดินเค็มที่อยู่ตามป่า
ผงคลี, ฝุ่น		ดูความหมายใน ท ๕๔
เลน		ดินที่เปียกเหลว ปั้นไม่ได้ เช่น ย่ำลงไปในเลน
ตม		ดินที่เปียกเหลว ปั้นไม่ได้ เหนียวกว่าเลน เช่น เพชรอยู่ในตม
โคลน		ดินที่เปียกเหลวพอปั้นได้ เช่น ย่ำโคลนเหลวฟอดแฟด
เปือก, ปุ่มเปือก		ฟองหรือสิ่งที่เกิดเป็นฝ้าขึ้นจากโคลนตม
เปือกตม		เลนตมที่ละเอียด
ขี้เทือก, เทือก		ดินเลนที่เกลี่ยหน้าให้เสมอกัน ใช้ปลูกข้าวกล้า
ขี้ลอก (ปาก)		ดินที่ลอกขึ้นมาจากท้องร่อง
หัวขี้แต้			ดินที่แห้งแข็งอยู่ตามทุ่งนา มักอูดขึ้นมาจากรอยกีบเท้าวัวควาย

น ๙๑ หิน
หิน; ถมอ, ปราษาณ, ปาสาณ, ศิลา, สิลา, เสลา (กวี)		สารที่เป็นของแข็งประกอบอยู่เป็นส่วนสำคัญของเปลือกโลก [ล.ว่า ก้อน]
หินปูน			หินที่มีเนื้อสารเป็นแคลเซียมคาร์บอเนตเกือบทั้งสิ้น
หินอ่อน		หินปูนชนิดที่ขัดมันได้ดี
หินงอก		คราบหินปูนที่งอกจากพื้นถ้ำขึ้นไปหาเพดานถ้ำ
หินย้อย		คราบหินปูนที่ย้อยลงมาจากเพดานถ้ำ
นมผา			หินงอกหรือหินย้อย มีสีคล้ายน้ำนมและมีประกายแวววาวเมื่อต้องแสง
หินชนวน		หินเนื้อแน่นและละเอียด มีลักษณะเป็นแผ่นบางๆ ซ็อนกันมีสีต่างๆ
หินชั้น, หินตะกอน		หินที่เกิดจากการทับถมของตะกอนที่มาจากการพุผังของหินชนิดอื่นๆ รวมถึงซากสัตว์และพืช
หินทราย		หินชั้นที่ประกอบด้วยทรายเกือบล้วนๆ
หินดินดาน		หินชั้นซึ่งมีเนื้อละเอียดมากบี้กับน้ำแล้วเหนียวติดมือ
หินน้ำมัน		หินดินดานซึ่งมีสารน้ำมันอยู่ในเนื้อหิน ใช้กลั่นเอาน้ำมัน
หินหนืด		หินที่มีสภาพเป็นของเหลวหนืดใต้เปลือกโลก
หินอัคนี		หินที่เกิดจากการเย็นลงและแข็งตัวของหินที่ละลายเป็นของเหลวหนืด
ลาวา		หินหนืดใต้เปลือกโลกที่พ่นจากปล่องภูเขาไฟแล้วไหลลามออกมา
หินแปร		หินที่แปรสภาพจากหินชั้นหรือหินอัคนีด้วยความร้อน ความกด และปฏิกิริยาเคมี
หินสบู่		หินแปรซึ่งมีเนื้ออ่อนและลื่นคล้ายสบู่
หินตับเป็ด		หินสีดำ เนื้อแข็ง
หินแลง, ศิลาแลง		หินสีแดงอย่างอิฐเผาแต่มีรูปรุเหมือนไม้ที่เพรียงกินเมื่ออยู่ใต้ดินมีลักษณะเป็นดินอ่อน แต่ถูกลมแล้วแข็ง
ลูกรัง		หินแลงที่เป็นเม็ดๆ
โขดหิน		หินที่สูงขึ้นเป็นโคกเป็นเนิน
กรวด; วาลิกา, วาลุกา (กวี)		ก้อนหินขนาดเล็ก [ล.ว่า ก้อน, เม็ด]
ทราย; กระไส, วาลิกา, วาลุกา (กวี)		เศษหินขนาดเล็กมาก มีลักษณะซุยร่วน
ไม่เกาะกัน มีหลายชนิด เช่น ทรายขี้เป็ด, ทรายหยาบ, ทรายละเอียด

น ๙๒ หินในน้ำ
หินโสโครก		โขดหินใต้น้ำ เป็นอันตรายต่อการเดินเรือ
แก่ง		พืดหินหรือโขดหินที่กีดขวางทางน้ำ [ล.ว่า แก่ง]
ฟองทะเล		หินที่ปรุเป็นรูๆ อยู่ในทะเล

น ๙๓ แร่	
แร่		ธาตุหรือสารประกอบเคมีที่เกิดขึ้นตามธรรมชาติ เอามาถลุงเป็นโลหะต่างๆ เป็นต้น
แร่โลหะ		แร่ชนิดหนึ่ง มีเหล็ก ตะกั่ว ทองแดง เป็นต้น
แร่อโลหะ		แร่ชนิดหนึ่งซึ่งไม่มีคุณสมบัติของโลหะ มีแร่ใยหิน แร่เกลือหินเป็นต้น
สินแร่		แร่หรือกลุ่มแร่ซึ่งในภาวะที่เหมาะสมสามารถแยกเอาโลหะออกมาได้อย่างคุ้มค่าต่อการลงทุน เช่น ฮีมาไทต์เป็นสินแร่เหล็ก นำไปถลุงเอาโลหะเหล็ก
สินแร่โลหะ		แร่ที่มีโลหะที่มีราคา
กากแร่		แร่อโลหะที่เกิดอยู่กับสินแร่โลหะ
สายแร่		แร่ซึ่งเป็นสายยาวอยู่ใต้ดิน

น ๙๔ น้ำมัน ฟอสซิล ถ่านหิน
น้ำมัน		ของเหลวที่ได้จากพืช เปลวสัตว์ แร่บางชนิด  หรือจากใต้ดิน
ซากดึกดำบรรพ์, ฟอสซิล		ซากพืชซากสัตว์ที่ทับถมจมอยู่ใต้พื้นดินเป็นเวลานานมากจนกลายเป็นหิน
ถ่านหิน		ถ่านที่มีลักษณะแข็งอย่างหินเกิดจากการแปรสภาพของพืชและต้นไม้ที่ทับถมกันเป็นเวลานาน

น ๙๕ ดิน หิน แร่ และน้ำมันที่มนุษย์นำมาใช้
ดินขาว		ดินเหนียวซึ่งปรกติมีสีขาว ใช้ทำเครื่องเคลือบดินเผา
ดินแดง		ดินชนิดหนึ่ง สีแดง ใช้ทาและย้อม
ดินนวล		ดินประสมอย่างหนึ่ง ใช้ในการทำแม่พิมพ์หล่อโลหะ
ดินสอพอง		ดินอย่างหนึ่ง สีขาว ใช้ทาตัวอย่างแป้ง
ดินถนำ			ดินชนิดหนึ่ง สีเหลืองอ่อน ใช้ทำยาไทย
น้ำมันดิบ		น้ำมันที่สกัดหรือสูบขึ้นมาจากแหล่งกำเนิดและยังมิได้ทำให้บริสุทธิ์หรือยังมิได้นำไปกลั่นแยกออกเป็นส่วนๆ
น้ำมันเชื้อเพลิง		น้ำมันที่ใช้เป็นเชื้อไฟ เช่น น้ำมันเบนซิน น้ำมันก๊าด
น้ำมันเบนซิน		น้ำมันเชื้อเพลิงซึ่งนำไปใช้โดยทำให้ไอของน้ำมันผสมกับอากาศ และจุดระเบิดด้วยประกายไฟฟ้าจากหัวเทียนในเครื่องยนต์ชนิดเผาไหม้ภายใน
น้ำมันดีเซล		น้ำมันเชื้อเพลิงซึ่งใช้กับเครื่องยนต์ดีเซลโดยอัดอากาศภายในเครื่องยนต์จนได้ความร้อนสูงมากพอ  แล้วฉีดน้ำมันเชื้อเพลิงให้เป็นฝอยผสมเข้ากับอากาศซึ่งมีอุณหภูมิสูงนั้น เป็นผลให้เกิดการจุดระเบิดน้ำมันเชื้อเพลิงขึ้น
น้ำมันโซลา, น้ำมันดีเซลหมุนเร็ว		น้ำมันเชื้อเพลิงซึ่งใช้กับเครื่องยนต์ดีเซลชนิดหมุนเร็ว โดยใช้ความร้อนซึ่งเกิดจากกำลังอัดของลูกสูบจุดระเบิด
น้ำมันเครื่อง, น้ำมันหล่อลื่น		น้ำมันสำหรับใช้หล่อลื่นเพื่อลดความเสียดทานระหว่างผิวโลหะ ใช้ผสมกับน้ำมันเบนซินเป็นน้ำมันเชื้อเพลิงสำหรับเครื่องยนต์เบนซินชนิด ๒ จังหวะก็ได้
น้ำมันเตา		น้ำมันเชื้อเพลิงซึ่งใช้พ่นเข้าไปจุดในเตาเพื่อให้ความร้อนแก่หม้อน้ำเครื่องจักร
น้ำมันขี้โล้		น้ำมันที่เป็นขี้ตะกอน
น้ำมันก๊าด		น้ำมันที่ใช้ตามตะเกียงเป็นต้น ได้จากการกลั่นปิโตรเลียม มีจุดเดือดประมาณ 

๑๕๐  ๓๐๐ องศาเซลเซียส
น้ำมันดิน		ของเหลวลักษณะข้น สีเข้มจนดำ ได้จากการกลั่นทำลายไม้หรือถ่านหิน ใช้ทารักษาเนื้อไม้หรือกันปลวกและแมลงเป็นต้น
น้ำมันปิโตรเลียม		น้ำมันดิบที่สูบจากใต้ดิน ประกอบด้วยไฮโดรคาร์บอนหลายชนิด

น ๙๖ น้ำ
น้ำ; ลร, ชล, ชลชาติ, ชลัมพุ, ทึก, เนียร, วาริ, วาริน, วารี, สลิล, สินธุ, อาปะ, อาโป, อัมพุ, อามพุ, อุทก (กวี)		ของเหลวใส มีอยู่ในทะเลและแม่น้ำเป็นต้น [ล.ว่า หยด; เรียกตามภาชนะที่บรรจุ เช่น แก้ว; เรียกตามหน่วยวัดปริมาณ เช่น ลิตร]
สายน้ำ			น้ำที่เห็นเป็นสาย เช่น สายน้ำไม่ไหลกลับ
กระแสน้ำ		สายน้ำที่ไหลต่อเนื่องกันไป เช่น กระแสน้ำเชี่ยวกราก
คลื่น; ดรงค์, ตรังค์ (กวี)		น้ำในทะเลหรือแม่น้ำลำคลองเป็นต้น ซึ่งบางส่วนมีอาการเคลื่อนไหวนูนสูงกว่าระดับปรกติแล้วลดลง แลเห็นเคลื่อนไปเป็นระยะยาวหรือสั้นบนผิวน้ำ
คลื่นใต้น้ำ		คลื่นซึ่งอยู่ใต้ผิวน้ำ มีช่วงคลื่นยาวสม่ำเสมอและยอดเรียบ
ระลอก			คลื่นขนาดเล็ก
ฟอง, ฟองน้ำ		น้ำที่ผุดหรือปุดขึ้นเป็นรูปโป่งๆ	
ต่อมน้ำ			ฟองอากาศที่ผุดขึ้นปุดๆ เหนือน้ำ
ผิวน้ำ			ส่วนบนสุดของน้ำ

น ๙๗ น้ำที่มีลักษณะและที่มาต่างๆ
น้ำอ่อน			น้ำซึ่งเมื่อฟอกกับสบู่แล้วเกิดฟอง
น้ำกระด้าง		น้ำซึ่งเมื่อฟอกกับสบู่แล้วฟองไม่เกิดขึ้นหรือเกิดน้อย
น้ำดิบ		น้ำที่ยังไม่ได้ต้ม
น้ำต้ม, น้ำสุก		น้ำที่ต้มแล้ว
น้ำกลั่น			น้ำที่ต้มให้เป็นไอแล้วใช้ความเย็นบังคับให้เป็นของเหลว
น้ำเน่า			น้ำที่เสียและมีกลิ่นเหม็น
น้ำครำ			น้ำโสโครกที่ขังอยู่ในแอ่งตามใต้ถุนครัวเป็นต้น
น้ำคัน			น้ำที่ถูกเข้าแล้วเป็นโรคที่ง่ามเท้า
น้ำฝน			น้ำจากฝน
น้ำท่า		น้ำในแม่น้ำลำคลอง
น้ำเค็ม			น้ำทะเล; น้ำที่มีรสเค็ม
น้ำจืด		น้ำในแม่น้ำลำคลอง บ่อ สระ ฯลฯ มีรสจืด
น้ำกร่อย		น้ำไม่จืดสนิทเพราะมีรสเค็มเจือ
น้ำวน		กระแสน้ำไหลวนเป็นวงในทะเลหรือในแม่น้ำ
น้ำแร่		ดูความหมายใน ป ๑๘ 
น้ำใต้ดิน		น้ำฝนที่ตกสู่พื้นดินแล้วไหลซึมไปรวมกันอยู่ใต้ดิน
น้ำบาดาล		น้ำที่สูบจากใต้ดินที่ลึกไม่ต่ำว่า ๑๐ เมตร
น้ำพุ		น้ำที่ไหลพุ่งขึ้นมาจากใต้พื้นดินโดยธรรมชาติ
น้ำพุร้อน		น้ำที่มีอุณหภูมิสูงกว่าปรกติไหลพุ่งขึ้นมาจากใต้พื้นดินโดยธรรมชาติ
น้ำตก; โตน (ถิ่นใต้)		น้ำที่ขังอยู่บนเขาตกลงมาที่หน้าผา
น้ำป่า		น้ำฝนที่ไหลมาจากภูเขาหรือป่าสูง
น้ำอาบงัว		น้ำฝนที่ตกชะดินลงมา มีสีเหลืองเข้ม
น้ำประปา; น้ำก๊อก (ปาก)		น้ำที่เกรอะกรองให้สะอาดแล้วจ่ายให้ประชาชนบริโภคใช้สอย
นาคเล่นน้ำ, พวยน้ำ		น้ำที่พุ่งเป็นลำขึ้นไปในอากาศเนื่องจากลมงวง

น ๙๘ น้ำที่กลายสภาพ
ไอน้ำ; อรสุม, อุสุม (กวี)		น้ำที่กลายเป็นไอลอยอยู่ในอากาศ
เมฆ; ปโยชนม์, เมฆา, เมฆินทร์, เมฆี, วลาหก, วาริท, วาริธร (กวี)		ไอน้ำที่รวมตัวเป็นกลุ่มก้อนลอยอยู่ในอากาศ เช่น เมฆลอยฟ่อง
หมอก			ไอน้ำที่ลอยอยู่ในอากาศใกล้พื้นดิน เช่น หมอกจางลง
ฝน; เผลียง, พรรษ, พิรุณ, วรรษ, วัสสะ (กวี)		น้ำที่ตกลงมาจากเมฆเป็นเม็ดๆ เช่น ฝนลงเม็ด, ฝนลงหยิมๆ, ฝนตกปรอยๆ, ฝนปรอยสายมาสุยๆ, ฝนโปรยลงมาถี่ๆ, ฝนพรำ, ฝนตกเปาะแปะ, ฝนตกเป็นเยี่ยวจักจั่น, ฝนตกจั้กๆ, ฝนกระหน่ำแรง, ฝนตกอย่างกับฟ้ารั่ว, ฝนตกไม่ลืมหูลืมตา, ฝนซา, ฝนขาดเม็ด, ฝนแล้ง, ฝนตั้งเค้า [ล.ว่า เม็ด; ห่า]
ฝนซู่, ฝนไล่ช้าง		ฝนที่ตกหนักโดยกะทันหันในระยะเวลาสั้นๆ แล้วหยุดตกในทันทีทันใด
ฝนชะช่อมะม่วง, ฝนชะลาน		ฝนที่ตกเล็กน้อยประปรายในเดือนมาราคมถึงเดือนมีนาคม ซึ่งเป็นระยะที่มะม่วงออกช่อ ชาวนาเรียกว่า ฝนชะลาน เพราะมักตกในเวลาที่ยังนวดข้าวไม่เสร็จ
ฝนสั่งฟ้า		ฝนที่ตกหนักตอนปลายฤดูฝน
ฝนหลงฤดู		ฝนที่ตกนอกฤดู
สายฝน		ฝนที่ตกลงมาเป็นสาย เช่น สายฝนเป็นทางขาว
ละอองฝน		ฝนที่เป็นละออง เช่น ละอองฝนบางเบา
เม็ดฝน			ฝนที่เห็นเป็นเม็ด เช่น จำนวนเม็ดฝนถี่ขึ้น
ห่าฝน		น้ำฝนที่ตกลงมากๆ
น้ำค้าง; นิศาชล (กวี)		น้ำในอากาศที่ถูกความเย็นแล้วหยาดลงมาค้างบนใบไม้ใบหญ้าเป็นต้น ในเวลากลางคืนหรือเช้ามืด เช่น น้ำค้างพร่างพรม
น้ำค้างแข็ง		น้ำค้างที่แข็งตัวเมื่ออุณหภูมิผิวหน้าของพื้นดินต่ำกว่า ๐ องศาเซลเซียส
หิมะ			ผลึกน้ำแข็งละเอียดมีลักษณะเป็นปุย เช่น หิมะโปรยละอองบางเบา, หิมะจับตัวแข็งหนา
ลูกเห็บ; กรก (กวี)		ก้อนน้ำกลมแข็งตกจากเมฆลงสู่พื้นดิน [ล.ว่า เม็ด, ก้อน, ลูก]
เหงื่อ, เหื่อ		หยดน้ำที่กลั่นตัวจากไอจับอยู่ที่ฝาภาชนะเป็นต้น
น้ำแข็ง			ดูความหมายใน ป ๑๖
ภูเขาน้ำแข็ง		น้ำแข็งก้อนมหึมาที่แตกจากธษรน้ำแข็งแถบขั้วโลกล่องลอยไปในทะเล [ล.ว่า ก้อน, ลูก]

น ๙๙ น้ำที่มนุษย์นำมาใช้ประโยชน์ต่างๆ
น้ำกิน, น้ำดื่ม; สุธารส (ราชา)		น้ำที่ใช้ดื่ม
น้ำอาบ		น้ำที่ใช้อาบ
น้ำกระสาย		น้ำที่ใช้เป็นเครื่องแทรกยาไทย เช่น น้ำเหล้า น้ำซาวข้าว
น้ำสาบาน		น้ำที่ดื่มในการสาบานว่าจะซื่อสัตย์ต่อกัน
น้ำพระพิพัฒน์สัตยา		น้ำที่ดื่มในเวลาถวายสัตย์ต่อพระเจ้าแผ่นดิน
น้ำพระพุทธมนต์, น้ำมนต์		น้ำที่เสกเพื่ออาบ กิน หรือประพรม เป็นต้น ถือกันว่าเป็นมงคล
น้ำสังข์		น้ำพระพุทธมนต์ที่หลั่งจากสังข์ในงานพิธีมงคล เช่น งานแต่งงาน
น้ำกรวด		น้ำที่ใช้แทนสิ่งของที่ให้ซึ่งใหญ่โตหรือไม่มีรูปที่จะหยิบยกให้ได้ เช่น วัด บุญกุศล
ทักขิโณทก, ทักษิโณทก		น้ำที่หลั่งในเวลาทำทานเพื่ออุทิศผลให้แก่ผู้ตาย; น้ำที่หลั่งลงเป็นการแสดงว่ามอบให้เป็นสิทธิ์ขาด; น้ำกรวด

น ๑๐๐ อาการของน้ำ
ไหล			เคลื่อนที่ไปอย่างของเหลว เช่น ไหลกะปริดกะปรอย, ไหลกะปริบกะปรอย , ไหลซ่า, ไหลซู่, ไหลท้นฝั่ง, ไหลนอง, ไหลบ่า, ไหลพลั่งๆ, ไหลริน, ไหลเรื่อย, ไหลล้น, ไหลวน, ไหลหลั่ง, ไหลหลาก, ไหลเอ่อ, ไหลเอิบอาบ, ไหลเอื่อย
หยาด		ไหลยืด
หยด		ไหลหลุดลงทีละนิด เช่น น้ำหยดติ๋งๆ
ย้อย		ค่อยๆ ไหลลงมาเป็นทาง เช่น น้ำมูกย้อย
ระริกไหว		ไหวเร็วๆ ชั่วครู่ เช่น ผิวน้ำระริกไหวเมื่อปลาโดดจ๋อม
กระฉอก		กระเพื่อมอย่างแรงเพราะความสั่นสะเทือน เช่น น้ำกระฉอกจากถ้วย
กระเซ็น		เคลื่อนไปเป็นฝอย เช่น น้ำลายกระเซ็น
กระฉูด		พุ่งออกโดยแรง เช่น น้ำกระฉูดจากปลายท่อ
เซาะ		ทำให้กร่อนเข้าไปทีละน้อย เช่น น้ำเซาะตลิ่ง
ชะ		ทำให้สิ่งที่ติดอยู่หลุดไปด้วยน้ำ เช่น น้ำชะดินไปหมด, ชะแผล
ซัด		อาการที่น้ำเหวี่ยงตัวไปโดยแรงและอาจพาสิ่งอื่นไปด้วย เช่น ถูกน้ำซัด, คลื่นซัดฝั่ง
ถั่ง, ถั่งโถม (กวี)		ไหลเท
เดือด		ผุดพลุ่งขึ้นเพราะความร้อนจัดอาจจะเดือดปุดๆ คือ มีฟองน้ำเล็กๆ ผุดขึ้นมา เดือดพล่าน คือ ผิวน้ำเคลื่อนไหวปั่นป่วน เดือดพลุ่ง คือ ไอน้ำดันขึ้นมาจากภาชนะ หรือเดือดพลั่กๆ คือไอน้ำดันขึ้นมาอย่างแรงและเร็วหลายครั้ง
กระเพื่อม, พุ่ง, ระเหย, หก		ดูความหมายใน ท ๒๖๑, ท ๒๖๓, ท ๑๔๑, ท ๒๖๘

น ๑๐๑ สภาพน้ำ
เปี่ยม, แห้ง, ท้น, ล้น		ดูความหมายใน ท ๒๔๓, ท ๒๕๐, ท ๒๖๘
เอ่อ		น้ำเริ่มมีระดับสูงขึ้น
เท้อ		น้ำขึ้นมากเต็มที่แล้วไม่ลดลงชั่วระยะหนึ่ง
เจิ่ง		น้ำแผ่ไปมากกว่าปรกติ
นอง		น้ำแผ่ไปบนพื้น
ท่วม		ระดับน้ำสูงกว่าสิ่งต่างๆ หรือพื้นล่างของสิ่งต่างๆ เช่น น้ำท่วมถนนน้ำท่วมบ้าน
หลาก		ท่วมอย่างฉับพลัน หรือไหลบ่าลงลำน้ำอย่างรวดเร็ว
อูด		นูนขึ้น เช่น น้ำอูด
งวด		เหลือน้อย
เหือดแห้ง, แห้งเหือด		ค่อยแห้งหายไป
หล่อ		มีน้ำหรือน้ำมันขังอยู่ในภาชนะเป็นต้น เช่น มีน้ำหล่อกันมดขึ้น

น ๑๐๒ การขึ้นลงของน้ำในทะเลและแม่น้ำลำคลอง
น้ำขึ้น		ระดับน้ำสูงขึ้นในวันหนึ่งๆ ตามปรกติน้ำจะขึ้นวันละ ๒ ครั้ง
น้ำลง		ระดับน้ำต่ำลงในวันหนึ่งๆ ตามปรกติน้ำจะลงวันละ ๒ ครั้ง
น้ำเกิด		ระดับน้ำขึ้นสูงมากและลงต่ำมากเนื่องจากอิทธิพลของดวงจันทร์และดวงอาทิตย์ น้ำเกิดจะมี ๒ ช่วง คือช่วงวันเดือนเพ็ญตั้งแต่วันขึ้น ๑๓ ค่ำถึงวันแรม ๒ ค่ำ และช่วงวันเดือนดับตั้งแต่วันแรม ๑๓ ค่ำ ถึงวันขึ้น ๒ ค่ำ
น้ำตาย		ระดับน้ำขึ้นและลงน้อยเนื่องจากอิทธิพลของดวงจันทร์และดวงอาทิตย์ น้ำตายจะมี ๒ ช่วงคือ ระหว่างวันขึ้น ๕-๙ ค่ำ และระหว่างวันแรม ๕-๙ ค่ำ
น้ำทรง		น้ำที่กำลังจะเปลี่ยนระดับจากน้ำขึ้นเต็มที่มาเป็นน้ำลง หรือจากน้ำลงเต็มที่มาเป็นน้ำขึ้น น้ำจะหยุดไหลชั่วขณะ
น้ำนอนคลอง		น้ำในคลองซึ่งไหลลงไม่หมด เหลือน้ำอยู่มากเพราะมีน้ำหนุนขึ้นมา

น ๑๑๐ จักรวาลและเทห์ฟากฟ้า
จักรวาล		บริเวณโดยรอบของโลก เป็นที่เวิ้งกว้างไม่มีขอบเขตจำกัด
เทห์ฟากฟ้า		เทหวัตถุในท้องฟ้าหรือในอวกาศ เช่น ดาวฤกษ์, ดาวเคราะห์, อุกกาบาตร
ดวงอาทิตย์; พระอาทิตย์ (ไม่ทางการ); ดวงตะวัน, ตะวัน, อาทิตย์ (เขียน, กวี); ตโมนุท, ทินกร, ทินบดี, ทิพากร, ทิวากร, ไถง, ประภากร, ภาณุ, ภานุมาศ, ภาสกร, รวิ, รพี, รังสิมันต์, รังสิมา, รำไพ, สุริยง, สุริยะ, สุริยัน, สุริเยนทร์, สุริเยศ, สุริโย, สุรีย์, อังศุธร, อังศุมาลี (กวี)		สิ่งที่เห็นเป็นลูกไฟอยู่บนฟ้า ให้แสงสว่างยามกลางวัน เช่น ดวงอาทิตย์ลับทิวไม้, พระอาทิตย์ยังไม่ขึ้น, อาทิตย์อัสดง, นอนสายตะวันโด่ง, ดวงตะวันส่องแสงเรื่อเรือง [ล.ว่า ดวง]
ดวงจันทร์; พระจันทร์ (ไม่ทางการ); แข, จันท์, จันทร, จันทร์, ดวงเดือน, เดือน, ตโมหร, แถง, นิศากร, นิศานาถ, นิศาบดี, นิศามณี, นิศารัตน์, บุหลัน, มนทกานติ, รัชนีกร, ศศพินธุ์, ศศลักษณ์, ศศิ, ศศิธร, ศศิน, ศศี, สิตางศุ์, โสม, อินทุ (กวี)		สิ่งที่ให้แสงสว่างนวลในท้องฟ้ายามค่ำคืน เช่น ดวงจันทร์ลอยเด่นอยู่บนฟ้า; สิ่งที่หมุนรอบดาวเคราะห์นอกไปจากโลก เช่น ดาวเสาร์มีดวงจันทร์หลายดวง [ล.ว่า ดวง]
ดวงดาว, ดาว; ดารก, ดารา, ดาริกา (กวี)		สิ่งที่เห็นเป็นดวงมีแสงระยิบระยับบนท้องฟ้าเวลามืด เช่น ดวงดาวพราวพราย [ล.ว่า ดวง]
ดาวเคราะห์, ดาวพระเคราะห์			ดาวที่ไม่มีแสงสว่างในตัวเอง ต้องได้รับแสงสว่างและเดินรอบดวงอาทิตย์ มี ๙ ดวง ได้แก่ พุธ ศุกร์ โลก อังคาร พฤหัสบดี เสาร์ มฤตยู (ยูเรนัส) เกตุหรือสมุทร (เนปจูน) ยม (พลูโต)
ดาวฤกษ์		ดาวที่มีลักษณะเป็นกลุ่มแก๊สทรงกลมสามารถแผ่รังสีออกได้รอบตัว
ดาวนักษัตร		ดาวฤกษ์มี ๒๗ หมู่ เช่น อัศวินี (ดาวม้า) กฤติกา (ดาวลูกไก่)
ดาวเหนือ		ดาวฤกษ์สุกใสที่อยู่ใกล้ที่สุดกับขั้วท้องฟ้าเหนือ
ดาวรุ่ง, ดาวประกายพรึก		ดาวพระศุกร์ที่เห็นในเวลาเช้ามืด
ดาวประจำเมือง		ดาวพระศุกร์ที่เห็นในเวลาหัวค่ำ
ดาวหาง		ดาวที่เดินรอบดวงอาทิตย์เช่นเดียวกับดาวพระเคราะห์ แต่เดินไม่ประจำที่และเดินเร็วมาก จึงเห็นแสงสว่างพุ่งออกเป็นหางไปข้างหลัง
ดาวบริวาร		ดาวที่แวดล้อม
ดาวตก, ผีพุ่งไต้, อุกกาบาต		สสารในอวกาศที่ตกสู่ผิวโลก
ทางช้างเผือก		กลุ่มแสงดาวซึ่งแผ่เห็นสว่างในท้องฟ้า 
เนบิวลา		บริเวณที่มีลักษณะเป็นฝ้าเรืองแสง ปรากฎได้เห็นบางแห่งบนท้องฟ้า ประกอบด้วยกลุ่มแก๊สกลุ่มดาวฤกษ์และวัตถุต่างๆ ที่จะก่อตัวรวมกันเป็นดาวฤกษ์
กาแล็กซี			ระบบขนาดใหญ่ของดาวฤกษ์ประกอบด้วยกลุ่มดาวฤกษ์เนบิวลา และเทห์ฟากฟ้าอื่นๆ
เอกภพ		ระบบซึ่งเป็นผลรวมของกาแล็กซีทั้งหมด

น ๑๑๑ ลักษณะของดวงอาทิตย์หรือดวงจันทร์
ทรงกลด		มีแสงสีรุ้งเป็นวงกลมล้อมรอบดวงอาทิตย์หรือดวงจันทร์
คราส		มีเงาดำบังดวงอาทิตย์หรือดวงจันทร์ เช่น บรรเลงเพลงสาธุการตั้งแต่เริ่มคราส แล้วติดต่อด้วยเพลงมหาชัย จนกว่าจะโมกขบริสุทธิ์จึงหยุด
ตะวันรอน		ดวงอาทิตย์อ่อนแสงลงเมื่อใกล้ค่ำ
ตะวันยอแสง		ดวงอาทิตย์ค่อยๆ ลับขอบฟ้า ทำให้ท้องฟ้ามีสีแดงเข้มขึ้นตามลำดับ
อาทิตย์อับแสง		ดวงอาทิตย์กำลังจะลับดวง ไม่เห็นแสง
เดือนเพ็ญ		ดวงจันทร์เต็มดวง
เดือนแรม		ดวงจันทร์ไม่เต็มดวง
เดือนค้างฟ้า		ดวงจันทร์ที่ยังมองเห็นได้ในท้องฟ้าเวลากลางวัน

น ๑๑๒ การเคลื่อนที่ของดวงอาทิตย์ ดวงจันทร์ ดวงดาว
โคจร		เคลื่อนที่ไปตามวิถี
ขึ้น		โผล่พ้นขอบฟ้า เช่น พระอาทิตย์ขึ้น, พระจันทร์ขึ้น
อุทัย (เขียน, กวี)		ขึ้น [ใช้แก่ดวงอาทิตย์] เช่น อาทิตย์อุทัย
ตก		ลับลงจากขอบฟ้า เช่น พระอาทิตย์ตก, พระจันทร์ตก
อัสดง (เขียน, กวี)		ตก [ใช้แก่ดวงอาทิตย์] เช่น อาทิตย์อัสดง
จักรราศี		ทางโคจรรอบดวงอาทิตย์ของดาวพระเคราะห์; อาณาเขตโดยรอบดวงอาทิตย์ที่ดาวพระเคราะห์เดิน
ตะวันชาย		ดวงอาทิตย์โค้งเลยศีรษะไป
ตะวันอ้อมข้าว		ดวงอาทิตย์ปรากฏขึ้นจากขอบฟ้าทางทิศตะวันออกเฉียงใต้ โคจรอ้อมลงสู่ขอบฟ้าทางทิศตะวันตกเฉียงใต้ในฤดูหนาวซึ่งเป็นฤดูเก็บเกี่ยวข้าว

น ๑๑๓ ท้องฟ้า
ฟ้า, ท้องฟ้า; คคนะ, คคนัมพร, คคนางค์, คคนานต์, คัคนะ, คัคนัมพร, คัคนางค์, คัคนานต์, ดาราบถ, ทิฆัมพร, นภ, นภา, นภากาศ, โพยม, โพยมัน, โพยมาน, เวหน, เวหะ, เวหา, เวหาส, อัมพร (กวี)		ส่วนเบื้องบนที่เห็นครอบแผ่นดินอยู่ เช่น ท้องฟ้ากว้างใหญ่
หาว		ท้องฟ้า [ใช้เฉพาะ] เช่น เครื่องบินรบกันกลางหาว, รองน้ำฝนกลางหาว

น ๑๑๔ อากาศ
อากาศ			ก๊าซต่างๆ ที่ห่อหุ้มโลกและเราหายใจเข้าไป; สภาพที่เกี่ยวข้องกับปริมาณฝน แดด และลม เป็นต้น เช่น อากาศชื้น, อากาศปลอดโปร่ง, อากาศแปรปรวน, อากาศแห้งแล้ง, อากาศอบอ้าว, อากาศอบอุ่น, อากาศอึมครึม
บรรยากาศ		อากาศที่ห่อหุ้มโลกหรือเทห์ฟากฟ้าใดๆ; โดยปริยายหมายถึงความรู้สึก หรือสิ่งที่อยู่รอบๆ ตัว เช่น บรรยากาศอันเป็นมิตร
อวกาศ		บริเวณที่อยู่นอกบรรยากาศของโลก
ภูมิอากาศ		ลักษณะอากาศเฉลี่ยของภูมิภาคหนึ่งในช่วงระยะเวลาหนึ่ง
มวลอากาศ		อากาศในบริเวณกว้างที่มีสมบัติคล้ายคลึงกัน โดยเฉพาะอุณหภูมิและความชื้น

น ๑๑๕ ลักษณะท้องฟ้าและอากาศ
ฟ้าหลัว		อากาศมัวเนื่องจากในอากาศขณะนั้นมีอนุภาคที่มองไม่เห็น เช่น ควันไฟ ฝุ่นละอองปะปนอยู่มาก
ครึ้ม, มืดครึ้ม, มืดคลุ้ม		ไม่มีแดดดูมืดมัว
มืดมัว			มีแสงน้อย
พยับฝน		ครึ้มฝน
โปร่ง		ไม่ค่อยมีเมฆ
ปลอดโปร่ง		ผ่องใสปราศจากความขุ่นมัว
ชอุ่ม; ชรอุ่ม (กวี)			ชุ่มด้วยละอองน้ำจนเห็นมืดคลุ้ม
ชรอ่ำ, ชรอื้อ, ชระอับ, ชอ่ำ, ชอื้อ, ชื้อ (กวี)		มืดคลุ้ม; มืดมัว

น ๑๑๖ ปริมาณไอน้ำในอากาศ
ความชื้น		ปริมาณไอน้ำในอากาศ
ความชื้นสัมบูรณ์		มวลของไอน้ำที่มีอยู่จริงในอากาศ ๑ หน่วยปริมาตร
ความชื้นสัมพัทธ์		อัตราส่วนระหว่างมวลของไอน้ำที่มีอยู่จริงในอากาศเทียบกับมวลของไอน้ำอิ่มตัวเมื่อมีปริมาตรและอุณหภูมิเท่ากัน

น ๑๑๗ ลม
ลม; มารุต, วาตะ, วายะ, วายุ, วาโย (กวี)		อากาศที่เคลื่อนไปบนผิวโลกตามแนวนอน เช่น ลมพัดมาวูบหนึ่ง, ลมพัดอื้ออึง, ลมชวย, ลมชาย, ลมโชยชาย, ลมรำเพยแผ่ว, ลมหวนไปมา, ลมโกรก
พายุ		ลมแรง	เช่น พายุโหมกระหน่ำ, พายุพัดกรรโชก
ลมบก			ลมที่พัดออกจากฝั่งไปสู่ทะเลในเวลากลางคืน
ลมทะเล		ลมที่พัดจากทะเลเข้าหาฝั่งในเวลากลางวัน
ลมตะเภา		ลมที่พัดจากทิศใต้ไปทางทิศเหนือในกลางฤดูร้อน
ลมว่าว		ลมที่พัดจากทิศเหนือไปทางทิศใต้ในต้นฤดูหนาว
ลมอุตรา		ลมที่พัดจากทิศตะวันออกเฉียงเหนือไปทางทิศตะวันตกเฉียงใต้ในต้นฤดูร้อน
ลมตะโก้, ลมพัดหลวง		ลมที่พัดจากทิศตะวันตกเฉียงเหนือไปทางทิศตะวันออกเฉียงใต้ มักมีในปลายฤดูฝน
ลมพัทธยา		ลมที่พัดจากทิศตะวันตกเฉียงใต้ไปทางทิศตะวันออกเฉียงเหนือในต้นฤดูฝน
ลมกรด			กระแสลมแรงจัดในบรรยากาศชั้นบน มีลักษณะเป็นลำคล้ายท่อรูปรีขนาดใหญ่
ลมงวง, ลมงวงช้าง, พายุทอร์นาโด, ทอร์นาโด		ลมที่เห็นเป็นลำยื่นลงมาจากใต้ฐานเมฆ มีลักษณะคล้ายงวงช้าง
ลมค้า, ลมสินค้า		ลมที่พัดจากทิศตะวันออกเฉียงเหนือ หรือทิศตะวันออกเฉียงใต้ไปสู่เส้นศูนย์สูตร
ลมทวนลมค้า		ลมชั้นบนที่อยู่เหนือลมค้าและพัดสวนทางกับลมค้า
ลมหัวด้วน		ลมพายุที่เกิดขึ้นอย่างปัจจุบันทันด่วนแล้วหายไป
ลมบ้าหมู			ลมหมุนที่เกิดในบริเวณแคบๆ มีความรุนแรงไม่มากนัก
ลมสลาตัน		ลมในทะเลที่พัดจากทิศตะวันตกเฉียงใต้ไปทางทิศตะวันออกเฉียงเหนือในปลายฤดูฝน; พายุใหญ่
มรสุม		ลมประจำฤดู, ลมที่มีกำลังแรงจัดที่สุด เกิดบริเวณภาคใต้และภาคตะวันออกเฉียงใต้ของทวีปเอเชีย
พายุหมุน		บริเวณที่มีกระแสอากาศหมุนเวียนเข้าหาศูนย์กลางความดันอากาศต่ำ เกิดขึ้นในบริเวณต่างๆ ของโลก
พายุไซโคลน, ไซโคลน		ชื่อพายุหมุนที่มีกำลังแรงจัด เกิดในมหาสมุทรอินเดีย ทะเลอาหรับ และอ่าวเบงกอล
ไต้ฝุ่น			ชื่อพายุหมุนที่มีกำลังแรงจัดมีความเร็วตั้งแต่ ๑๒๐ กิโลเมตรต่อชั่วโมงขึ้นไป เกิดในมหาสมุทรแปซิฟิกและในทะเลจีน
ดีเปรสชัน		ชื่อพายุหมุนที่มีกำลังอ่อนความเร็วสูงสุดใกล้บริเวณศูนย์กลางไม่เกิน ๖๐ กิโลเมตรต่อชั่วโมง เกิดในละติจูดกลางหรือละติจูดสูง
พายุโซนร้อน		ชื่อพายุหมุนที่มีกำลังแรงกว่าพายุดีเปรสชัน ความเร็วลมอยู่ในอัตราระหว่าง ๖๐ ถึง ๑๒๐ กิโลเมตรต่อชั่วโมง
เฮอร์ริเคน		ชื่อพายุหมุนซึ่งเกิดในมหาสมุทรแอตแลนติกเหนือทะเลแคริบเบียน อ่าวเม็กซิโก และในมหาสมุทรแปซิฟิกแถบฝั่งทะเลด้านตะวันตกของประเทศเม็กซิโก

น ๑๑๘ อาการและสภาพของลม
พัด; ประพาต (กวี)		เคลื่อนไหวไปมา เช่น ลมพัดหวน
กระโชก		พัดแรง เช่น ลมกระโชกแรง
ชวย, ชาย, โชย, โชยชาย; รำเพย (กวี)		พัดอ่อนๆ เช่น ลมชาย
โกรก		พัดอยู่เรื่อยๆ เช่น ลมโกรก
อับ		ไม่มีลม เช่น วันนี้ลมอับ
สงบ		ไม่ปั่นป่วนรุนแรง เช่น พายุสงบ

น ๑๑๙ ไฟ	
ไฟ; เพลิง (เขียน); ฟืนไฟ, ไฟฟืน (ไม่ทางการ), กราน, กุณฑ์, ตโมไพรี, เตช, เตโช, ธุมเกตุ, อัจจิมา, อัคคี, อัคนิ, อัคนี (กวี)		ผลจากปฏิกิริยาเคมีซึ่งก่อให้เกิดความร้อน แสงสว่างและเปลว เช่น ไฟไหม้, ไฟเผาผลาญบ้านเรือน, ไฟโชน, ไฟลุกโชติช่วง, ไฟลุกฮือ, ไฟคุโพลง, ไฟลามไปติดรั้วบ้าน, ไฟลุกลามไปไกล, ไฟค่อยๆ ซาลง, ไฟโทรม, ไฟมอด, ไฟดับสนิท
พระเพลิง (เขียน)		ไฟที่ไหม้บ้านเรือนเป็นต้น เช่น พระเพลิงเผาผลาญหมู่บ้าน
เพลิงฟ้า		ไฟที่ใช้แว่นส่องจุดด้วยแสงแดด
ลูกไฟ		ดวงไฟน้อยๆ ซึ่งกระเด็นออกจากวัตถุที่กำลังลุกเป็นไฟ
กองไฟ; กองเพลิง (เขียน)		ไฟที่ลุกติดเชื้อไฟที่สุมกันอยู่ เช่น เต้นรอบกองไฟ, ตายในกองเพลิง
กองกูณฑ์		กองไฟที่ใช้ในพิธีบูชาไฟ
ประกาย		ดูความหมายใน น ๑๒๑
เปลวไฟ; ชาลา, สิขา, สิขานล, สิขี, อัจจิ (กวี)		ไฟที่ลุกแลบออกมาหรือพวยพุ่งขึ้น
เขม่า 		ส่วนที่เหลือจากการเผาไหม้ที่ไม่สมบูรณ์และจับติดอยู่
ควัน; ธุม, ธุมา (กวี)			สิ่งที่เห็นเป็นสีดำหรือขาวคล้ายหมอกลอยออกจากของที่ไหม้ไฟ เช่น ควันลอยสูงขึ้น, ควันจาง
เปลวควัน		ควันที่พลุ่งๆ ขึ้น
ไอ		สิ่งที่ระเหยออกมาจากสิ่งที่ถูกความร้อน มีลักษณะคล้ายควัน

น ๑๒๐ อาการของไฟและควัน	
แลบเลีย		อาการที่เปลวไฟลุกไปติดแล้วค่อยๆ ไหม้ เช่น เปลวไฟแลบเลียกิ่งไม้
ลาม, ลุกลาม		แผ่ขยายออกไป เช่น ไฟลุกลามไปติดรั้ว
ลามเลีย		ลามไปติดแล้วค่อยๆ ไหม้ เช่น ไฟไหม้ลามเลีย
ลุก		เป็นเปลวขึ้นมา เช่น ไฟลุกโชน, ไฟลุกฮือ
คลอก		อาการที่ไฟล้อมเผาออกไม่ได้ เช่น เจ้าของบ้านถูกไฟคลอก
ลวก		อาการที่ไฟพลุ่งออกมากระทบผิว เช่น ถูกไฟลวก
ไหม้		อาการที่ไฟติดเชื้อเผาให้ดำเกรียม เช่น ไฟไหม้บ้าน
เผา, เผาผลาญ		ทำให้ร้อนและไหม้ เช่น ไฟเผาผลาญทุกสิ่ง
กรุ่น		ยังมีอยู่น้อยๆ เช่น ควันพวยพุ่งออกมา
พวยพุ่ง		พุ่งเป็นลำ เช่น ควันพวยพุ่งออกมา
พลุ่ง		พุ่งขึ้น [มักใช้แก่ควันหรือไอ] เช่น ควันพลุ่งขึ้น
คลุ้ง		กระจายไปในขอบเขตจำกัด เช่น ควันคลุ้ง, กลิ่นคลุ้ง
โขมง		พลุ่งออกมามาก [ใช้แก่ควัน] เช่น ควันโขมง
ซา		น้อยลง เช่น ไฟซา
มอด		ใกล้จะดับ เช่น ไฟมอดลงแล้ว
ดับ		สิ้นแสง เช่น ราดน้ำให้ไฟดับ
แลบ, กลุ้ม, ตลบ		ดูความหมายใน ท ๒๒๔, ท ๒๖๓, ท ๒๗๐

น ๑๒๑ แสง
แสง; ประภา, ภา, อังศุ, อาภา (กวี)		พลังธรรมชาติที่ทำให้มองเห็นวัตถุต่างๆ ได้ เช่น แสงอาทิตย์
แสงสว่าง; ประภา, ประภาส, ภัสสร, ภาณุ, อาภาส, โอภาส (กวี)		แสงที่มีความสว่าง
รังสี		ลำแสงที่ส่องจากวัตถุมีแสง เช่น รังสีความร้อนจากดวงอาทิตย์
รัศมี		แสงสว่างที่พวยพุ่งออกจากจุดกลาง
ประกาย		แสงที่เห็นกระจายออกจากวัตถุที่ลุกเป็นไฟเป็นต้น เช่น ประกายลูกไฟ, ดาวกระทบกันเป็นประกาย; แสงแปลบปลาบอย่างแสงฟ้าแลบหรือแสงที่มีลักษณะคล้ายคลึงเช่นนั้น เช่น ประกายตา
สายฟ้า; อสนี, อัสนี (กวี)		แสงที่เป็นสายแวบวาบเมื่อเวลาฟ้าแลบฟ้าผ่า

น ๑๒๒ แสงอาทิตย์
แสงตะวัน, แสงอาทิตย์		แสงของดวงอาทิตย์ เช่น แสงตะวันสาดพื้นพิภพ
แดด, แสงแดด		แสงที่พุ่งจากดวงอาทิตย์มายังโลก เช่น แดดออก, แดดแรง, แดดเปรี้ยง, แดดแผดเปรี้ยง, แดดจ้า, แดดแจ๋, แดดอ่อน, แดดลบ, แดดหาย, แดดร่ม, แดดหุบ, แสงแดดเรืองรอง
เปลวแดด		แดดที่ร้อนแรงดังไฟที่ลุกแลบออกมา เช่น เปลวแดดเต้นยิบๆ
พยับแดด		แสงแดดกล้าที่ปรากฎในระยะไกล เห็นระยิบระยับลวงตาทำให้เห็นเป็นน้ำเป็นต้น
ผีตากผ้าอ้อม		แสงแดดที่สะท้อนกลับมาสว่างในเวลาจวนพลบ
แสงเงินแสงทอง		แสงที่ปรากฎบนขอบฟ้าทางทิศตะวันออกเมื่อเวลาจะรุ่งสว่าง
รุ้ง, รุ้งกินน้ำ			ลำแสงของดวงอาทิตย์หรือดวงจันทร์ที่ฉายผ่านละอองน้ำในอากาศ ทำให้เห็นเป็นวงโค้งสีต่างๆ ๗ สี
แสงเหนือแสงใต้		แสงสีต่างๆ รูปร่างเป็นระย้าคล้ายม่าน เกิดจากแก๊สบริเวณขั้วโลกถูกกระตุ้นด้วยสนามแม่เหล็กที่มีพลังงานสูงในบริเวณขั้วแม่เหล็กโลก

น ๑๒๓ ลักษณะของแสง
จ้า, จัดจ้า, เจิดจ้า		มีแสงจัด เช่น แสงจ้า
สว่าง			มีแสงมาก มีคำขยายได้หลายคำ เช่น สว่างจ้า, สว่างวาบ, สว่างเรือง, สว่างโพลง
สว่างไสว		สว่างรุ่งเรืองไปทั่ว เช่น สว่างไสวไปทั้งห้อง
จรูญ, จำรูญ, ช่วงโชติ, ชวลิต, ชัชวาล, โชติช่วง, ไพรู ,ไพโรจน์, รุ่งเรือง, รุ่งโรจน์, รุจ, รุจา, รุจิ, รุจิระ, รุจิรา, รุจี, เรืองโรจน์ (กวี)		สว่าง [มักใช้แก่แสงไฟ] เช่น ไฟลุกโชติช่วง, ถ้ำสว่างไสวเรืองโรจน์ด้วยแสงแก้วมณี, พระปรเมศวรทรงเปล่งทิพยรังสีไพโรจน์
แจ้ง		สว่างจนสามารถมองเห็นวัตถุต่างๆ ได้
กระจ่าง, แจ่ม, แจ่มกระจ่าง			สว่างเปล่งปลั่ง เช่น แสงจันทร์แจ่มกระจ่าง
สุกใส; ก่อง, จรัส, ถ่อง (กวี)		สว่างเป็นประกาย
รองเรือง, เรือง, เรืองรอง, เรืองไร		สุกสว่าง เช่น แสงไฟสว่างเรือง, แสงแดดเรืองรอง
รงรอง, รังรอง		สว่างงดงาม [มักใช้แก่แสงจันทร์] เช่น แสงเดือนรังรอง
มืด		ไม่มีแสงหรือเกือบไม่มีแสง มีคำขยายได้ต่างๆ เช่น มืดมัว, มืดมิด, มืดสนิท, มืดสลัว
มัว, สลัว		มีแสงน้อย เช่น แสงจันทร์มัว, แสงไฟสลัว
ขมุกขมัว		มีแสงน้อยในเวลาจวนค่ำ
ริบรี่, ริบหรี่		มีแสงน้อยใกล้จะดับ เช่น แสงตะเกียงริบหรี่
รุบหรู่, หรุบรู่, หรุบหรู่		มีแสงน้อยจนมองเห็นอะไรไม่ถนัด เช่น แสงเดือนรุบหรู่
มัวซัว		มีแสงน้อยจนมองเห็นอะไรไม่ถนัด [มักใช้แก่แสงไฟ] เช่น แสงไฟมัวซัว
วาว		มีแสงเป็นประกาย เช่น ทำตาวาว
วาววับ			วาวขึ้นทันที เช่น ตาวาววับด้วยความโกรธ
วาวแวว, แวววาม, แวววาว			มีแสงกลอกกลิ้งอยู่ข้างใน เช่น แสงแก้วมณีแวววาม
พร่างพราว, พร่างพราย, พราวพราย, พราวแพรว, แพรวพราว, ระยิบระยับ, วิบวับ		มีประกายปรากฎขึ้นแล้วหายไปสลับกันอย่างรวดเร็ว เช่น แสงดาวระยิบระยับ
วับแวม, วับๆ แวมๆ		มีแสงปรากฎขึ้นแล้วหายลับสลับกันไปในระยะไกล เช่น แสงตะเกียงวอมแวม
วาบ		ปรากฎขึ้นแล้วหายไปทันที
วูบวาบ, วูบๆ วาบๆ 		ปรากฎขึ้นแล้วหายไปแล้วเกิดใหม่ต่อเนื่องกัน เช่น เห็นเงาวูบวาบ, แสงเพชรเป็นประกายวูบวาบ
มลังเมลือง		สว่างเป็นประกาย [มักใช้แก่แสงแก้ว] เช่น แสงแก้วมลังเมลืองแวววาว
แปลบปลาบ		สว่างวาบหลายๆ ครั้ง เช่น ฟ้าแลบแปลบปลาบ

น ๑๒๔ การส่งแสง
ส่อง		ส่งแสงสว่าง เช่น ไฟส่อง, แดดส่อง
ฉาย		ส่งรังสีกระจายไป เช่น ฉายไฟ, ฉายหนัง, ฉายรูป, ฉายเอกซเรย์
เปล่ง		ส่งแสงสว่างเป็นต้นกระจายไป เช่น เปล่งแสง, เปล่งรัศมี
อับแสง		แสงมืดมัวลง
ดับ		ดูความหมายใน น ๑๒๐ 

น ๑๒๕ บริเวณที่ไม่มีแสง
เงา; ฉาย, ฉายา (กวี)		บริเวณที่มืดเพราะมีวัตถุบังแสง ทำให้แลเห็นเป็นรูปของวัตถุนั้น
เงามืด		บริเวณที่มืดเพราะมีวัตถุบังแสง เช่น หลบอยู่ในเงามืด; ส่วนที่มืดมิดของดวงจันทร์และดวงอาทิตย์เวลามีคราส
ร่ม		บริเวณเงาที่ไม่ถูกแดดถูกฝน เช่น อยู่ในร่ม; มีเงาบังแดด เช่น ตรงนี้ร่มดี
ร่มเงา		บริเวณเงาของสิ่งใดสิ่งหนึ่ง เช่น ใต้ร่มเงาต้นมะม่วง

น ๑๒๖ ไฟฟ้าและวิทยุ
ไฟฟ้า		พลังงานรูปหนึ่งซึ่งเกี่ยวข้องกับการแยกตัวออกมาหรือการเคลื่อนที่ของอิเล็กตรอนหรือโปรตอนหรืออนุภาคอื่นที่มีคุณสมบัติคล้ายคลึง สามารถก่อให้เกิดพลังงานอื่น เช่น ความร้อน แสง เสียง
ไฟฟ้าสถิต		ไฟฟ้าที่ไม่เคลื่อนที่ เกิดขึ้นได้จากการขัดสีของวัตถุ
ไฟฟ้ากระแส		ไฟฟ้าที่ไหลไปตามตัวนำแบ่งเป็นไฟฟ้ากระแสตรงซึ่งเคลื่อนที่ตามทิศทางเดียวตลอดเวลา และไฟฟ้ากระแสสลับซึ่งเคลื่อนที่โดยสลับทิศทางตลอดเวลา
ประจุไฟฟ้า		อนุภาคที่แสดงอำนาจไฟฟ้าซึ่งได้แก่โปรตอนและอิเล็กตรอน วัตถุที่มีจำนวนโปรตอนมากกว่าอิเล็กตรอนถือว่ามีประจุไฟฟ้าบวก ถ้ามีจำนวนอิเล็กตรอนมากกว่าโปรตอน ถือว่ามีประจุไฟฟ้าลบ
ศักย์		พลังงานที่ใช้ดันกระแสไฟฟ้า ณ จุดใดจุดหนึ่ง
วิทยุ		กระแสคลื่นแม่เหล็กไฟฟ้าเคลื่อนไปตามอากาศโดยไม่ต้องใช้สายและเปลี่ยนเป็นเสียงหรือรูปได้

น  ๑๒๗ การเคลื่อนที่ของไฟฟ้า
วงจร		เส้นทางที่กระแสไฟฟ้าเคลื่อนที่ผ่านได้ครบรอบ
วงจรปิด		วงจรไฟฟ้าที่มีกระแสไฟฟ้ากำลังเคลื่อนที่ครบวงจร
วงจรเปิด		วงจรไฟฟ้าที่ไม่มีกระแสไฟฟ้าเคลื่อนที่ครบวงจร

น ๑๒๘ อาการของไฟฟ้า
ดูด		ส่งกระแสไฟฟ้าเข้าไปทำให้เข้าชิด
ลัดวงจร; ช็อต (ปาก)		ภาวะที่กระแสไฟฟ้าจำนวนมากไหลผ่านตัวนำที่มาแตะพาดวงจรไฟฟ้า ทำให้มีความร้อนสูงมากจนเกิดไฟไหม้ได้

น ๑๒๙ ความร้อนความเย็น
ความร้อน		สภาพที่อุณหภูมิสูงมาก เช่น ฉนวนคือวัตถุที่ไฟฟ้าหรือความร้อนผ่านไม่ได้สะดวก
ความเย็น		สภาพที่อุณหภูมิต่ำมาก
ไอ		ดูความหมายใน น ๑๑๙
ไอแดด	ความร้อนจากแสงแดดที่เข้ามาถึงในที่ร่ม
ไอตัว		ความร้อนที่ระเหยจากร่างกาย
ไอเสีย		ไอที่เกิดจากการเผาไหม้ของน้ำมันเครื่องยนต์ที่ขับถ่ายออกจากท่อ
ไอพิษ		แก๊สหรือไอที่มีสมบัติเป็นพิษอย่างร้ายแรง ใช้ในการสู้รบ

น ๑๓๐ อุณหภูมิ
อุณหภูมิ		ระดับของความร้อนหนาว
ร้อน		มีอุณหภูมิสูงมาก เช่น ตัวร้อน, น้ำร้อน
หนาว		มีอุณหภูมิต่ำมาก เช่น อากาศหนาว, ฤดูหนาว, เมืองหนาว
อุ่น		มีอุณหภูมิสูงหรืค่อนข้างสูง เช่น ตัวอุ่น, อากาศอุ่น
เย็น		มีอุณหภูมิต่ำ เช่น อากาศเย็นเยือก, มือเย็นเฉียบ, น้ำเย็นเจี๊ยบ
จุดเยือกแข็ง		อุณหภูมิที่ของเหลวกลายเป็นของแข็ง
จุดเดือด		อุณหภูมิที่ของเหลวกลายเป็นไอ
จุดหลอมเหลว		อุณหภูมิที่ของแข็งกลายเป็นของเหลว

น ๑๓๑ ปรากฎการณ์ต่างๆ
สุริยคราส, สุริยเคราะห์, สุริยุปราคา, สูรยคราส		ปรากฎการณ์ที่เงาของดวงจันทร์บังดวงอาทิตย์
จันทรคราส, จันทรุปราคา; ราหูอมจันทร์ (ปาก)		ปรากฎการณ์ที่เงาของโลกบังดวงจันทร์
ฟ้าผ่า; อสนีบาต, อสุนีบาต (เขียน)		ปรากฎการณ์ที่เกิดขึ้นเนื่องจากอิเลกตรอนจำนวนมากเคลื่อนที่ระหว่างเมฆกับพื้นโลก ทำลายสิ่งที่กีดขวาง เช่น ต้นไม้ บ้านเรือน
ฟ้าแลบ		เกิดแสงวาบขึ้นในท้องฟ้า
ฟ้าร้อง; ฟ้าคำรนคำราม (เขียน)		เกิดเสียงขึ้นเนื่องจากอากาศขยายตัวเคลื่อนที่อย่างรวดเร็วเพราะความร้อนที่เกิดจากฟ้าแลบ
ฟ้าคะนอง		อาการของฟ้าที่มีเสียงลั่นเปรี้ยงๆ

น ๑๔๐  น ๓๒๘ สิ่งมีชีวิตนอกจากมนุษย์
น ๑๔๐ สัตว์
สัตว์		สิ่งมีชีวิตที่แตกต่างจากพรรณไม้ เช่น มนุษย์ก็เป็นสัตว์โลกชนิดหนึ่ง; โดยทั่วไปใช้หมายถึงสัตว์ที่ไม่ใช่คน เช่น สัตว์เลี้ยงของมนุษย์
สิงสาราสัตว์		สัตว์ต่างๆ มักหมายถึงสัตว์ป่า
ดิรัจฉาน, เดรัจฉาน, เดียรัจฉาน		สัตว์เว้นจากมนุษย์ เช่น หมาเป็นเพียงสัตว์เดรัจฉาน
ปศุสัตว์		สัตว์ที่มนุษย์นำมาเลี้ยงเพื่อใช้งานและเป็นอาหาเป็นต้น ได้แก่ ช้าง ม้า ลา ล่อ โค กระบือ จามรี แพะ แกะ สุกร กระต่าย เป็ด ไก่ ห่าน และไก่งวง
อสรพิษ		สัตว์มีพิษในเขี้ยว เช่น งู
ทวิบท, ทวิบาท		สัตว์ ๒ เท้า
จตุบท, จตุบาท		สัตว์ ๔ เท้า
พหุบาท		สัตว์ที่มีมากกว่า ๔ เท้า เช่น ตะขาบ กิ้งกือ
สัตว์ครึ่งน้ำครึ่งบก, สัตว์สะเทินน้ำสะเทินบก		สัตว์จำพวกหนึ่งที่อยู่ได้ทั้งในน้ำและบนบก ผิวหนังเปียกลื่นอยู่เสมอ มีต่อมเมือก ไม่มีเกล็ดหรือขน หายใจด้วยเหงือก ปอด ผิวหนัง หรือผิวในปากในคอ ออกลูกเป็นไข่ อยู่ในน้ำ ลูกอ่อนที่ออกจากไข่มีรูปร่างคล้ายปลาอยู่ในน้ำ หายใจด้วยเหงือกเมื่อเติบโตเต็มที่แล้ว มีปอดหายใจ ขึ้นบกได้
สัตว์เลื้อยคลาน, สัตว์เสือกคลาน		สัตว์จำพวกหนึ่งที่ผิวหนังมีเกล็ดปกคลุมทั่วไป หายใจด้วยปอด ออกไข่บนบก ไข่มีเปลือกหุ้ม ลูกอ่อนที่ฟักออกจากไข่มีรูปร่างเหมือนพ่อแม่
สัตว์ปีก		สัตว์ที่มีปีก เช่น เป็ด ไก่
สัตว์เล็ก		สัตว์เลี้ยงขนาดเล็ก มีหมา แมว เป็นต้น เช่น โรงพยาบาลสัตว์เล็ก
ช้างม้าวัวควาย		สัตว์ขนาดใหญ่ เลี้ยงไว้ใช้งาน
ลิงค่างบ่างชะนี		สัตว์ที่ซน อยู่ไม่สุข

น ๑๔๑ น ๑๕๙ สัตว์เลี้ยงลูกด้วยนม
น ๑๔๑  น ๑๕๗ สัตว์สี่เท้าซึ่งอยู่บนบก บินไม่ได้
น ๑๔๑ หมา
หมา; สุนัข (ทางการ, สุภาพ); กุกกุร, ศวา, ศวาน, สารไมย, สุวาน, โสภณ (กวี)			สัตว์สี่เท้าซึ่งมนุษย์มักเลี้ยงไว้ใช้เฝ้าบ้านเป็นต้น
หมาป่า; สิคาล, สิงคาล (กวี)		หมาซึ่งเป็นสัตว์ป่า หากินเป็นฝูง ดุร้ายมีในประเทศหนาว
หมาจิ้งจอก; ศฤคาล, สฤคาล, สิคาล, สิงคาล (กวี)			หมาซึ่งเป็นสัตว์ป่า บางชนิดขนสีแดงหางเป็นพวง บางชนิดขนสีเหลืองปนเทา หากินเป็นฝูง
หมาใน		หมาซึ่งเป็นสัตว์ป่า ขนสีแดงสั้นเกรียน ตัวสูงและยาวกว่าหมาจิ้งจอก

น ๑๔๒ แมว	
แมว; วิฬาร์ (กวี)		สัตว์สี่เท้าขนาดเล็กซึ่งมนุษย์เลี้ยงไว้ใช้จับหนูเป็นต้น
แมวป่า			แมวซึ่งเป็นสัตว์ป่าโตขนาดแมวใหญ่ ตามตัวมีจุดดำเรียงเป็นแถว
แมวคราว		แมวแก่ตัวผู้ มีขนาดใหญ่และหนวดยาว

น ๑๔๓ หมู
หมู; สุกร (ทางการ, สุภาพ); วราห์, วราหะ (กวี)		สัตว์สี่เท้าซึ่งมีกีบ ใช้จมูกดุนหาอาหาร มนุษย์เลี้ยงไว้เป็นอาหาร
หมูป่า			หมูซึ่งเป็นสัตว์ป่า ตัวแบนเพรียวลม ขนยาวกว่าหมูบ้านมาก

น ๑๔๔ วัว ควาย จามรี
งัว, วัว; โค (ทางการ, สุภาพ), คาวี, เคา, พฤษภ, วฤษภ (กวี)		สัตว์สี่เท้าพวกเคี้ยวเอื้อง เท้ามีกีบ ตัวผู้มีเขา มนุษย์เลี้ยงไว้ใช้งานหรือเป็นอาหาร
โคนม			แม่วัวที่เลี้ยงไว้สำหรับรีดนม
โคเพลาะ		วัวโทนเที่ยวไปโดดเดี่ยว
วัวถึก, วัวเถลิง, วัวเปลี่ยว		วัวหนุ่ม
อุสภ, อุสุภ (กวี) 		วัวตัวผู้
กะทิง			วัวป่าที่ดุและไว มีเขาเป็นวงโค้งขึ้น
วัวแดง			วัวป่าสีเหลืองแดงอย่างสีอีเก้งเขาโค้งไปข้างหน้า
กูปรี			วัวป่าตัวบางกว่ากะทิงและวัวแดงมีเหนียงใต้คอห้อยยาว เขาตัวผู้โค้งไปข้างหน้า ม้วนเป็นวง มีพู่ที่ปลาย เขาตัวเมียเล็กและโค้งบิดขึ้น ไม่มีพู่ที่ปลาย
ควาย; กระบือ (ทางการ, สุภาพ), การ, มหิงส์, มหิษ (กวี)		สัตว์สี่เท้าพวกเคี้ยวเอื้องเท้ามีกีบ ตัวผู้มีเขาตัวใหญ่กว่าวัว มนุษย์เลี้ยงไว้ใช้งาน
ควายปละ		ควายที่เจ้าของปล่อยให้เที่ยวไปตามลำพัง
ควายถึก, ควายเปลี่ยว			ควายหนุ่ม
ควายทุย		ควายที่มีเขาสั้นหรือหงิก
ควายป่า		ควายซึ่งเป็นสัตว์ป่า สูงกว่าควายบ้าน เขาใหญ่และวงกว้างกว่า ปลายเรียวแหลม
จามรี			สัตว์สี่เท้าพวกเคี้ยวเอื้อง มีขนละเอียด หางยาวเป็นพู่

น ๑๔๕ แกะ แพะ
แกะ, เมษ (กวี)		สัตว์สี่เท้าพวกเคี้ยวเอื้อง ขนปุย มนุษย์เลี้ยงไว้ใช้ขนและหนังทำเครื่องแต่งกาย เนื้อเป็นอาหาร
แพะ		สัตว์สี่เท้าพวกเคี้ยวเอื้อง คล้ายแกะ แต่มีเขา มนุษย์เลี้ยงไว้เป็นอาหาร

น ๑๔๖ ช้าง
ช้าง; กริน, กรี, กเรณุ, คช, คชสาร, คชา, คชาชาติ, เจ่ง, ดมไร, ดำรี, ดำไร, ทวิรท, ทวิป, นาค, นาคี, พารณ, มาตงค์, มาตังค์, สาง, สาร, หัตถี, หัสดิน, หัสดี, อภิกภิ, ไอยรา (กวี)			สัตว์สี่เท้าขนาดใหญ่ มีงวงและงา มนุษย์เลี้ยงไว้เป็นยานพาหนะหรือใช้งานอื่นๆ [ล.ช้างบ้านว่า เชือก; ช้างป่าว่า ตัว; ช้างขึ้นระวางว่า ช้าง]
กรินทร์, กเรนทร์, คชินทร์, คเชนทร์, นาคินทร์, นาเคนทร์, นาเคศ, นาเคศวร (กวี)		พญาช้าง
ช้างพลาย; กริน (กวี)			ช้างตัวผู้มีงา
ช้างสีดอ; นรการ (กวี)		ช้างตัวผู้ไม่มีงา
ช้างพัง; กริณี, กรินี, กเรณุภา, กิริณี, กิรินี (กวี)		ช้างตัวเมีย
แม่เปรก		ช้างพังที่เป็นหัวหน้าโขลง
ช้างชำนิ		ช้างสำหรับขี่; ช้างที่นั่ง
ช้างต่อ, ช้างผะชด		ช้างที่หมอเฒ่าขี่ในการจับช้าง
ช้างโทน		ช้างที่อยู่เดี่ยวไม่ได้อยู่ในฝูง
ช้างสาร		ช้างใหญ่
ช้างขอ (โบ)		ช้างที่ฝึกดีแล้ว

น ๑๔๗ ม้าและม้าลาย
ม้า; วลาหก, สินธพ, แสะ, หัย, อัศว, อัสดร, อาชา		สัตว์สี่เท้า มีกีบทึบ แผงคอยาว มนุษย์เลี้ยงไว้เป็นพาหนะขับขี่และเทียมรถ [ล.ว่า ตัว; ม้าขึ้นระวางว่า ม้า]
ม้าเทศ			ม้าขนาดใหญ่ที่มาจากต่างประเทศ
ม้าแกลบ		ม้าตัวเล็กแคระ
ม้าลาย			สัตวป่ารูปร่างคล้ายม้า แต่มีลายดำขาวขวางตัว

น ๑๔๘ ลา ล่อ เลียงผา
ลา		สัตว์รูปร่างคล้ายม้า แต่ตัวเล็กกว่า มีหูยาวและปลายหางเป็นพู่มนุษย์เลี้ยงไว้บรรทุกของ
ม้าล่อ, ล่อ		สัตว์ผสม แม่เป็นลา พ่อเป็นม้า
ม้าลา			สัตว์ผสม แม่เป็นม้า พ่อเป็นลา
เลียงผา		สัตว์ป่ารูปร่างและหูคล้ายลามีเขาทั้งตัวผู้ตัวเมีย ชอบไต่ตามไหล่เขา เพื่อหาใบไม้กิน

น ๑๔๙ เสือ
เสือ; ขาล, ขลา, พยัคฆ์ (กวี)			สัตว์ป่ารูปร่างคล้ายแมว ดุร้าย
เสือโคร่ง, เสือลายพาดกลอน; ศารทูล, สัททุล (กวี)		เสือขนาดใหญ่ ตัวสีเหลืองมีลายดำตามขวาง
เสือดาว; ทวีปี (กวี)			เสือขนาดรองจากเสือโคร่ง ตัวสีน้ำตาลแกมเหลืองมีจุดดำทั่วตัว
เสือดำ			เสือมีลายจมเป็นสีดำ
เสือลายตลับ			เสือตัวสีเหลืองนวล มีลายสีดำเป็นวงๆ คล้ายตลับ
เสือปลา		เสือขนาดแมวใหญ่ ตัวสีเทามีลายจุดดำหรือน้ำตาลเข้ม ชอบอยู่ตามริมบึงหนอง กินปลาและเป็ดไก่
เสือบอง		เสือตัวขนาดเสือปลา แต่หน้าสั้นกว่า

น ๑๕๐ หมี
หมี			สัตว์ป่า มีขนหนายาว ขึ้นต้นไม่ได้
หมีควาย		หมีตัวใหญ่ ขนยาวดำ ที่อกมีขนสีขาวรุ่มร่าม
หมีคน, หมีหมา		หมีขนาดเล็กกว่าหมีควาย ขนสั้นดำ ที่อกมีขนสีขาวรูปคล้ายเกือกม้า

น ๑๕๑ แรด ผสมเสร็จ
แรด; ขัค, ระมาด (กวี)		สัตว์ป่าหนังหนา มีนอ
กะซู่		แรดสองนอ ตัวเล็กกว่าแรดนอเดียว
ผสมเสร็จ, สมเสร็จ			สัตว์ป่าตาเล็กรูปร่างคล้ายหมู จมูกและริมฝีปากบนยื่นเป็นงวงคล้ายงวงช้างเท้าคล้ายแรด

น ๑๕๒ กวาง ละมั่ง ฯลฯ
กวาง; มฤค, มิค, ยอง (กวี)		สัตว์ป่าตัวผู้มีเขา ตามปรกติมีข้างละ ๓ กิ่ง มักอยู่ในป่ารก
ละมั่ง			สัตว์ป่า ตัวผู้เรียกละอง มีเขาเป็นกิ่ง ปลายโค้งงอเป็นตะขอ อยู่ตามทุ่งที่ราบสูงและป่าที่ไม่รก
เนื้อสมัน; จลนี (กวี)			สัตว์ป่า มีเขาเป็นกิ่ง อยู่ตามทุ่งที่ราบต่ำ
เนื้อทราย		สัตว์ป่า เขาคล้ายเขากวางแต่เล็กและเรียวกว่า เวลาวิ่งจะก้มหัวต่ำ ชอบอยู่ตามทุ่งหญ้าริมแม่น้ำ ริมทะเลหรือป่าละเมาะ
เก้ง, อีเก้ง		สัตว์ป่า มีสีเหลืองแกมแดงสะดุดตา ตัวผู้มีเขาสั้น
กะจง			สัตว์ป่าคล้ายกวาง ขนาดเล็กกว่าแมว ชอบอยู่ตามตีนเขาชะง่อนหิน

น ๑๕๓ เม่น
เม่น			สัตว์ป่ามีขนยาวเป็นหนามแข็งมีฟันแทะขนาดใหญ่

น ๑๕๔ ชะมด อีเห็น พังพอน
ชะมด			สัตว์หน้ายาว ปากเสี้ยม หางยาว ลายเป็นปล้องๆ ให้น้ำมันซึ่งมีกลิ่นหอมมาก
อีเห็น			สัตว์คล้ายชะมด แต่ไม่ให้น้ำมันหอมอย่างชะมด
พังพอน		สัตว์คล้ายชะมด แต่เล็กกว่า เป็นคู่ปรับของงูเห่า

น ๑๕๕ ตุ่น อ้น ฯลฯ
ตุ่น		สัตว์ตัวป้อมหัวเล็กตาเล็กจมูกแหลม มีขนอ่อนนุ่ม ขุดรูอยู่กินไส้เดือนและปลวก
อ้น 			สัตว์คล้ายตุ่นแต่ขนเป็นสีดอกเลา มักทำโพรงอยู่ใต้กอไผ่ชอบกัดกินรากไม้
นิ่ม, ลิ่น		สัตว์มีเกล็ดหนาแข็งและใหญ่หุ้มห่อตัว มีลิ้นเล็กเรียวยาวสำหรับกวาดตวัดมดหรือปลวกเมื่อถูกรบกวนจะม้วนตัวกลมอาศัยในโพรงลึกในดิน
หมูหริ่ง		สัตว์จมูกคล้ายหมู หางสั้นขนเป็นแถบขาวพาดจากจมูกถึงหัว เล็บยาวและคมใช้ขุดดินเพื่อหาอาหาร กินพืชผลไม้และสัตว์เล็กๆ อาศัยในโพรงลึกในดิน

น ๑๕๖ หนู กระรอก ฯลฯ
หนู; มุสิก, มูสิก (กวี)			สัตว์ขนาดเล็กมีฟันแทะ หางเรียวยาว
หนูตะเภา		หนูขนปุย หางสั้น มักใช้ในการทดลองทางการแพทย์
หนูพุก			หนูอยู่ตามทุ่งนา
หนูผี			สัตว์คล้ายหนูแต่ตัวเล็กมาก ขาสั้น หางยาว ขนนุ่มสั้น ใบหูเล็ก ตาหยีเล็ก จมูกยื่นยาว
กระรอก		สัตว์มีฟันแทะ หางป็นพวงชอบกินผลไม้และอยู่ตามต้นไม้
กระแต			สัตว์คล้ายกระรอก แต่หน้าและปากแหลมยาวกว่า หางก็แผ่แบนไม่เป็นพวง ชอบกินแมลงและอยู่ตามพื้นดิน
กระจ้อน		สัตว์คล้ายกระรอกมีแถบดำขาวสลับกันข้างๆ ตัว หางดูเรียวไม่เป็นพวง ชอบกินแมลงและอยู่ตามพื้นดิน
กระต่าย; เถาะ, ศศ (กวี)		สัตว์ขนปุย หูยาว มีฟันหน้าซี่ใหญ่ ๒ ซี่ ซี่เล็กซ้อนข้างหลัง ๒ ซี่ ชอบกินพืชผัก

น ๑๕๗ ลิง ค่าง ชะนี
ลิง; กบิล, กบี่, กปิ, กระบี่, มักฏะ, วานร, สวา (กวี); วอก (ถิ่น,กวี)			สัตว์คล้ายคน อยู่บนต้นไม้ มีถุงเก็บอาหารที่กระพุ้งแก้ม
ลิงแสม		ลิงหางยาว อยู่ตามป่าแสม
ลิงกัง			ลิงหางสั้น ใช้ให้เก็บมะพร้าวได้
ลิงเสน			ลิงหน้าแดง ก้นแดง
ลิงวอก			ลิงชนิดหนึ่งฝึกให้เล่นละครได้
ชิมแปนซี		ลิงไม่มีหาง มีลักษณะคล้ายคน ชอบอยู่เป็นฝูง
กอริลลา		ลิงตัวใหญ่ขนาดคน แข็งแรงและดุร้าย มีในป่าแอฟริกา
อุรังอุตัง		ลิงขนาดใหญ่ แขนยาว มีในเกาะบอร์เนียวและสุมาตรา
นางอาย, ลิงจุ่น, ลิงลม		สัตว์คล้ายลิงตัวเล็กกว่าแมว ตากลมโต หางสั้น หากินกลางคืน เมื่อถูกรบกวนจะก้มหน้าซุกไว้ในวงแขน
ค่าง		ลิงชนิดที่ตัว แขนขา และหางยาวกว่าลิงทั่วๆ ไป และไม่มีถุงที่กระพุ้งแก้ม
ชะนี; จลนี (กวี)		สัตว์คล้ายค่าง แต่ไม่มีหาง แขนยาวกว่าขา ขนเป็นปุย หน้าดำ ไม่มีขน

น ๑๕๘ สัตว์เลี้ยงลูกด้วยนมซึ่งบินได้
บ่าง		สัตว์รูปร่างคล้ายกระรอก มีหนังพังผืดบางรอบตัวคล้ายปีก ร่อนไปได้ไกล
กระรอกบิน			สัตว์คล้ายบ่าง แต่มีหนังเป็นปีกเฉพาะระหว่างเท้าหน้ากับเท้าหลัง หา
มีขนเป็นพวงยาวคล้ายกระรอก
ค้างคาว		สัตว์รูปร่างคล้ายหนู แต่มีปีกเป็นแผ่นหนังขนาดใหญ่ บินได้หากินในเวลากลางคืน เวลาเกาะจะห้อยหัวลง

น ๑๕๙ สัตว์เลี้ยงลูกด้วยนมที่อยู่ในน้ำ
นาก			สัตว์เลี้ยงลุกด้วยนม ขนลำตัวสีน้ำตาลปนเทา หัวกว้างและแบนระหว่างนิ้วมีแผ่นพังผืดขึงอยู่คล้ายตีนเป็ด หางแบน ขาหลังใหญ่และแข็งแรงกว่าขาหน้า
สิงโตทะเล		สัตว์เลี้ยงลูกด้วยนมขนาดใหญ่ อาศัยอยู่ริมทะเล ลำคอยาว มีใบหู ขาคู่หน้ายาวและอ่อนไปมา ขาคู่หลังแยกออกจากหาง
แมวน้ำ		สัตว์เลี้ยงลูกด้วยนมขนาดเล็กกว่าสิงโตทะเล อาศัยอยู่ในทะเลแถบหนาว รูปร่างอ้วนใหญ่ มีหนวดคล้ายแมว ไม่มีใบหู ขาคู่หน้าสั้น คู่หลังลู่ไปตามลำตัว
ฮิปโปโปเตมัส		สัตว์เลี้ยงลูกด้วยนมขนาดใหญ่ ใช้ชีวิตส่วนใหญ่อยู่ในน้ำ หนังหนา สีน้ำตาล จมูกหู และตาอยู่ตอนบนของหัว ริมฝีปากหนา ฟันหน้าและเขี้ยวยาวมาก
เงือก, พะยูน, วัวทะเล, หมูน้ำ		สัตว์เลี้ยงลูกด้วยนม ลำตัวอ้วนกลมมีขนใกล้ปาก ดูข้างหน้าคล้ายคน มีครีบ ๒ ข้างคล้ายมือ กินสาหร่ายต้นไม้น้ำ
ปลาวาฬ		สัตว์เลี้ยงลูกด้วยนมขนาดใหญ่มาก มีรูปร่างเหมือนปลาสามารถพ่นอากาศที่มีไอน้ำออกทางจมูกได้เวลาโผล่ขึ้นมาหายใจ
ปลาโลมา, โลมา		สัตว์เลี้ยงลูกด้วยนมมีรูปร่างเหมือนปลา มักมีครีบหลัง ๑ ครีบ

น ๑๖๐ สัตว์ครึ่งน้ำครึ่งบก
กบ; มณฑก (กวี)		สัตว์ครึ่งน้ำครึ่งบกไม่มีหาง เลือดเย็น ผิวหนังเรียบชื้น เท้าแบน มีหนังติดเป็นพืด
คางคก			สัตว์ครึ่งน้ำครึ่งบกคล้ายกบ แต่มีผิวหนังขรุขระ มีต่อมพิษที่ผิว
จงโคร่ง, โจงโคร่ง, กระทาทอง, คางคกไฟ			คางคกขนาดใหญ่ ชอบอยู่ในซอกหินตามภูเขา
เขียด			สัตว์ครึ่งน้ำครึ่งบกคล้ายกบแต่เล็กกว่า ขาหน้าสั้น ขาหลังยาวแต่งอพับจนก้นติดกับพื้น
เขียดตะปาด, ปาด		เขียดขายาว ชอบอยู่ตามต้นไม้
อึ่ง		สัตว์ครึ่งน้ำครึ่งบกคล้ายกบรูปร่างอ้วนป้อมและมักพองตัวได้
อึ่งอ่าง, อึ่งยาง			อึ่งชนิดหนึ่ง สน้ำตาลลายขาว มักทำตัวพองเมื่อถูกรบกวน ร้องเสียงดังเมื่อน้ำนองหลังฝนตก

น ๑๖๑  น ๑๖๓ สัตว์เลื้อยคลาน
น ๑๖๑ สัตว์เลื้อยคลานมีขา	
จิ้งจก			สัตว์เลื้อยคลานขนาดเล็ก ลำตัวแบน มีหาง ผิวหนังเปลี่ยนสีได้ ตีนเหนียว อยู่ตามอาคารบ้านเรือน
ตุ๊กแก			สัตว์เลื้อยคลานรูปร่างคล้ายจิ้งจก แต่โตกว่า หนังหยาบ มักมีจุดขาวๆ แดงๆ ทั่วตัว ตีนเหนียว อยู่ตามอาคารบ้านเรือน
กิ้งก่า			สัตว์เลื้อยคลาน หางยาว ตัวมีเกล็ด บนหัวมีหนาม อยู่ตามต้นไม้
จิ้งเหลน		สัตว์เลื้อยคลานรูปร่างคล้ายกิ้งก่า แต่มีเกล็ดลื่นเป็นมัน ตัวค่อนข้างแบน อยู่ตามพื้นดิน 
แย้		สัตว์เลื้อยคลานรูปร่างคล้ายกิ้งก่าอยู่รู กินได้
จะกวด, ตะกวด, แลน			สัตว์เลื้อยคลานรูปร่างคล้ายจิ้งจกแต่โตกว่ามาก คอยาว หนังยาวหนังหยาบ ลิ้นยาวเรียวปลายแยกเป็น ๒ แฉกยืดหดได้รวดเร็วเหมือนลิ้นงู
เหี้ย; โคธา (กวี)		สัตว์เลื้อยคลานคล้ายจะกวดแต่ใหญ่กว่า หางแบน
จระเข้; ตะเข้, ไอ้เข้ (ปาก); กุมภา, กุมภิล, กุมภีล์, สุงสุมาร, สุงสุมารี (กวี)		สัตว์เลื้อยคลานขนาดใหญ่รูปร่างคล้ายจิ้งจก คอสั้น หัวยาว มีปุ่มเหนือปลายปากบน หนังที่หลังเป็นเกล็ดขรุขระ หางยาวแบน
ตะโขง			สัตว์เลื้อยคลานคล้ายจระเข้ แต่ปากเรียวและยาวกว่า

น ๑๖๒ สัตว์เลื้อยคลานมีกระดอง
เต่า; กริว, กัจฉปะ, กัศยป, กูรมะ, จริว, จิตรจุล, ตริว (กวี)		สัตว์เลื้อยคลานซึ่งมีกระดองเป็นกระดูกแข็งหุ้มตัวทั้งด้านหลังและด้านท้อง มีช่องว่างให้หัวหางทั้ง ๔ โผล่ ออกมาได้ มีทั้งเต่าทะเล เต่าน้ำจืด เต่าบก
เต่าตนุ			เต่าทะเลซึ่งมีเกล็ดกระดองหลังต่อกันขอบต่อขอบ ไม่เกยกัน
เต่ากระ		เต่าทะเลซึ่งมเกล็ดกระดองหลังเป็นแผ่นโตๆ ดูเหมือนซ้อนกัน สีพื้นเหลือง มีกระเป็นสีน้ำตาลแก่ เนื้อเกล็ดใส
เต่านา			เต่าน้ำจืดขนาดกลาง หัวโตไม่สมตัว มีลายขาวยาวๆ มักอยู่ตามท้องนาและบึงหนองทั่วไป
เต่าปูลู			เต่าบก หัวโตมากจนไม่สามารถหดเข้าไปซ่อนในกระดองได้
จมูกหลอด, ตะพาบ, ตะพาบน้ำ, ปลาฝา; กริว, กราว, จราว, จริว (กวี)		สัตว์เลื้อยคลานคล้ายเต่า แต่ตัวแบนตามชายกระดองมีเนื้ออ่อนๆ ยื่นออกโดยรอบเรียกว่าเชิง อยู่แต่ในน้ำจืด

น ๑๖๓ สัตว์เลื้อยคลานไม่มีขา
งู; อสรพิษ (เขียน, กวี); ผณิน, ภุชค, ภุชงค์, ภุชงคม, เทียรฆชาติ, สัปปะ, อหิ, อาศิรพิษ (กวี)		สัตว์เลื้อยคลานลำตัวเรียวยาว มีเกล็ด ไม่มีขา บางชนิดมีพิษ เช่น งูเห่า, งูจงอาง, งูสามเหลี่ยม, งูแมวเซา, งูกะปะ, งูก้นขบ บางชนิดไม่มีพิษ เช่น งูเหลือม, งูหลาม, งูเขียว	

น ๑๗๐ สัตว์มีกระดูกสันหลังและมีปีก
นก; ทวิช, ทวิชาติ, ทิชากร, บุหรง, ปักษคม, ปักษธร, ปักษวาหน, ปักษา, ปักษิณล ปักษี, วิหค, สกุณา, สกุนต์, สุโนก (กวี)		สัตว์มี ๒ เท้า ๒ ปีกและมีขนปกคุลมร่างกาย ออกลูกเป็นไข่ก่อนแล้วจึงฟักเป็นตัวบางชนิดกินผลไม้และแมลง เช่น นกปรอด, นกเอี้ยง, นกดุเหว่า บางชนิดกินปลา เช่น นกกระจาบ, นกคีรีบูน, บางชนิดหากินกลางคืน เช่น นกแสก, นกแขวก, นกเค้า, บางชนิดบินไม่ได้ เช่น นกกระจอกเทศ นกอีมู บางชนิดชอบอยู่บนพื้นดิน เช่น นกคุ่ม, นกกระทา บางชนิดสอนให้พูดได้ เช่น นกแขกเต้า, นกขุนทอง, นกแก้ว
กา, อีกา		นกชนิดหนึ่ง ตัวดำ ร้องกาๆ
กาน้ำ			นกคล้ายกา แต่คอยาวกว่า หากินในน้ำ
เหยี่ยว; กังก, กุรร, กุรุร, เสนะ (กวี)		นกซึ่งมีปากงุ้มและคม เล็บยาวแหลม ปีกแข็งแรง บินร่อนได้นานๆ
แร้ง, อีแร้ง		นกขนาดใหญ่ ปีกกว้าง หางสั้น หัวเล็ก ลำคอไม่มีขน กินซากสัตว์
ไก่; กุกกุฎ (กวี)		สัตว์ปีกจำพวกนก บินได้ในระยะสั้น หากินตามพื้นดินตัวผู้หงอนใหญ่และเดือยยาว มีหลายชนิด เช่น ไก้แจ้, ไก่อู

น ๑๗๑ ไก่อายุต่างๆ
ไก่กระทง		ไก่อ่อนอายุประมาณ ๓ เดือน
ไก่รุ่นกระทง		ไก่ตัวผู้ที่สอนขัน

น ๑๗๒ สัตว์มีกระดูกสันหลังที่มีปีกและว่ายน้ำได้
เป็ด		สัตว์ปีก ปากแบน ตีนแบน ระหว่างนิ้วมือมีพังผืดยึดติดกันว่ายน้ำเก่ง
ห่าน; กุงาน (กวี)		สัตว์ปีกจำพวกเป็ด คล้ายห่านแต่คอยาวกว่า

น ๑๗๓ สัตว์มีกระดูกสันหลังที่อยู่ในน้ำ
ปลา; ตรี, นีรจร, มัจฉะ, มัจฉา, มัสยา, มีน, วาริช, วารีช (กวี)		สัตวเลือดเย็นมีกระดูกสันหลัง ร่างกายแบ่งเป็นส่วนหัว ลำตัว และหาง มีครีบใช้ช่วยในการเคลื่อนไหวบางชนิดมีเกล็ด เช่น ปลาหมอ, ปลาทู, ปลากุเรา, ปลากระบอก, ปลาสร้อย, ปลากระโห้, ปลาชะโด, บางชนิดไม่มีเกล็ด เช่น ปลาทูกัง, ปลาเนื้ออ่อน, ปลาสวาย, ปลาเทโพ, ปลาดุก, บางชนิดพบในทะเล เช่น ปลาฉลาม, ปลาไส้ตัน, ปลาอินทรี, ปลากระเบน, ปลาฉนาก, ปลาปักเป้า บางชนิดพบในน้ำจืด เช่น ปลาดุก, ปลาช่อน, ปลาแขยง, ปลาตะเพียน

น ๑๘๐  น ๑๙๔ สัตว์ไม่มีกระดูกสันหลัง
น ๑๘๐  น ๑๙๒ สัตว์ไม่มีกระดูกสันหลังอยู่บนบก
น ๑๘๐ ไส้เดือน กิ้งกือ ฯลฯ
ไส้เดือน		สัตว์ตัวเป็นเส้นยาว ไม่มีขา บางชนิดลำตัวเป็นปล้อง บางชนิดไม่มี
กิ้งกือ			สัตว์ตัวกลมยาว แบ่งเป็นปล้องๆ มีขามาก มักขดตัวเป็นวงกลมเมื่อถูกรบกวน
กิ้งกือเหล็ก		กิ้งกือขนาดเล็ก โตกว่าก้านไม้ขีดไฟเล็กน้อย สีดำหรือน้ำตาลเข้ม
หนอน; กิมิชาติ (กวี)			สัตว์ตัวกลมยาวอ่อนนุ่ม ไม่มีรยางค์
จะขาบ, ตะขาบ		สัตว์ตัวแบนยาว แบ่งเป็นปล้องๆ แต่ละปล้องมีขา ๑ คู่ บางชนิดเขี้ยวมีน้ำพิษ
จะเข็บ, ตะเข็บ		สัตว์พวกเดียวกับตะขาบ แต่ตัวเล็กกว่า
แมงคาเรือง		ตะเข็บที่มีแสงเรืองเมื่ออยู่ใมที่มืด
ทาก		สัตว์ตัวยืดได้ มีหลายชนิดบางชนิดอยู่ตามป่า ดูดกินเลือด

น ๑๘๑ แมลงและแมง
แมลง; กีฏ (กวี)		สัตว์ไม่มีกระดูกสันหลังขนาดเล็ก เมื่อโตเต็มที่ร่างกายแบ่งเป็น ๓ ส่วน ได้แก่ ส่วนหัว ส่วนอก และส่วนท้องมีขา ๖ ขา อาจมีหรือไม่มีปีก
แมง		สัตว์ไม่มีกระดูกสันหลังขนาดเล็กเมื่อโตเต็มที่ร่างกายแบ่งเป็น ๒ ส่วน ได้แก่ ส่วนหัวกับอก และส่วนท้อง มีขา ๘ ขา ไม่มีหนวด ไม่มีปีก

น ๑๘๒  น ๑๘๘ แมลงมีปีก
น ๑๘๒ แมลงมีปีกแข็ง
ด้วง		แมลงมีปีกแข็ง มี ๒ คู่ คู่นอกหนาและแข็ง คู่ในบางอ่อน ปากและกรามแข็งแรงมาก มีหลายชนิด
แมลงทับ		ด้วงปีกแข็ง ลำตัวรูปไข่นูนมีหลายสี ที่พบบ่อยมีสีเขียวเลื่อมพราย
แมลงค่อมทอง		ด้วงปีกแข็งจำพวกแมลงทับ แต่ตัวเล็กกว่า ตัวและปีกสีเขียวเหลือบทอง
แมลงวันสเปน		ด้วงปีกแข็ง สีเขียวเจือสีฟ้าสดเป็นเงา
เต่าทอง		ด้วงปีกแข็ง ตัวป้อมๆ ลำตัวส่วนหลังมีสีทอง
แมงกว่าง		ด้วงปีกแข็ง สีน้ำตาลเข้มตอนหัวของตัวผู้ทั้งข้างล่างและข้างบนมีเขาปลายแฉก เขาล่างโค้งขึ้น เขาบนโค้งลง
เหนี่ยง			ด้วงปีกแข็ง ลำตัวรูปไข่ ค่อนข้างแบน สีดำสนิท มีหนามแหลมที่อกยาวยื่นไปถึงส่วนท้องอยู่ตามปลักควายและในน้ำ
หิ่งห้อย		แมลงปีกแข็งขนาดเล็กหรือขนาดกลางหลายชนิด มีลำตัวยาว ทำให้เกิดแสงกะพริบเห็นได้ชัดเจนในเวลากลางคืน

น ๑๘๓ แมลงตอมอาหาร
แมลงวัน; มักขิกา, มักขิกาชาติ (กวี)			แมลงมีปีกบางใส ๑ คู่ ชอบตอมอาหารและของโสโครก อาจเป็นพาหะแห่งโรค
แมลงวันหัวเขียว		แมลงหลายชนิดที่มีลักษณะทั่วไปเหมือนแมลงวันแต่ตัวโตกว่า อกและท้องโดยทั่วไปสีเขียวหรือเขียวปนน้ำเงิน
แมลงหวี่		แมลงขนาดเล็กมาก มีปีกบางใส ๑ คู่ ชอบตอมผักหรือผลไม้เน่า

น ๑๘๔ แมลงกินน้ำหวานหรือใบไม้เป็นต้น
ผึ้ง; ภมร, ภมริน, ภมรี, ภุมรา, ภุมริน, ภุมรี, ภุมเรศ, มธุกร, มธุการี, มธุป, มธุพรต, มธุมักขิกา, มธุลีห์ (กวี)		แมลงมีปีกบางใส ๒ คู่ มีเหล็กในที่ก้น ต่อยปวด เก็บเรณูสรดอกไม้มาทำน้ำหวาน
ผึ้งหลวง		ผึ้งขนาดใหญ่ ทำรังใหญ่อยู่ตามต้นไม้สูงๆ
ผึ้งมิ้ม			ผึ้งขนาดเล็กชนิดหนึ่ง
ชันโรง			ผึ้งขนาดเล็กหลายชนิด อยู่รวมกันเป็นฝูงเหมือนผึ้งธรรมดาแต่ผึ้งงานไม่มีเหล็กใน มักทำรังตามเรือนโรงและต้นไม้ที่แตกเป็นช่อง รังเหนียว ในรังมีน้ำหวาน
แมลงภู่; ภมร, ภุมระ, ภุมรา, ภุมริน, ภุมรี, ภุมเรศ (กวี)		แมลงคล้ายผึ้ง แต่ไม่มีถุงเก็บเกสรและไม่อยู่รวมกันเป็นกลุ่มใหญ่เหมือนผึ้ง ตัวและปีกมักมีสีดำเจือน้ำเงิน คอเหลือง
แมลงปอ		แมลงหลายชนิด มีตาโตใหญ่ ๒ ข้างหัว ลำตัวยาว มีปีกยาวบางใส ๒ คู่ มีเส้นปีกมาก
ผีเสื้อ			แมลงมีปีกเป็นแผ่นบาง ๒ คู่ มีสีต่างๆ
ไหม			ผีเสื้อชนิดที่ตัวหนอนกินใบหม่อนเมื่อโตเต็มที่จะถักใยหุ้มดักแด้ ใยนี้สามารถสาวเป็นเส้นไหมนำมาทอเป็นผ้าได้

น ๑๘๕ แมลงที่มีอวัยวะทำเสียง
จักจั่น			แมลงมีปีก ๒ คู่ ส่วนใหญ่สีเขียวอ่อน เกาะอยู่ตามต้นไม้ ตัวผู้มีอวัยวะทำให้เกิดเสียงซึ่งมีระดับค่อนข้างสม่ำเสมอ
แม่ม่ายลองไน, ลองไน		จักจั่นขนาดใหญ่ มีแถบสี เช่น ดำ เหลือง ส้ม พาดตามหัว ลำตัว หรือปีก มีอวัยวะทำให้เกิดเสียงก้องกังวาน
เรไร			จักจั่นสีน้ำตาล ตัวผู้มีอวัยวะทำให้เกิดเสียงสูงและต่ำสลับกันได้หลายระดับ
จิ้งหรีด; จังหรีด (กวี)			แมลงมีปีก ๒ คู่ มักมีสีน้ำตาลแดง และขุดรูอยู่ในดิน ตัวผู้มีอวัยวะทำเสียงเป็นฟันเล็กๆ อยู่ตามเส้นปีก ใช้กรีดกับแผ่นทำเสียงที่อยู่ที่ปีกอีกข้างหนึ่ง
ไอ้โกร่ง		จิ้งหรีดหัวตะกั่ว

น ๑๘๖ แมลงที่ชอบตอมไฟ	
แมลงเม่า		ปลวกในระยะที่มีปีก บินออกผสมพันธุ์กัน ปีกหลุดได้ง่ายลำตัวสีน้ำตาล ชอบตอมไฟ
ชีปะขาว, ชีผะขาว, ชีผ้าขาว			หนอนกอที่เติบโตเป็นผีเสื้อกลางคืน ปีกและลำตัวสีเหลืองอ่อนคล้ายสีฟางข้าว ชอบตอมไฟเป็นกลุ่ม

น ๑๘๗ ต่อ แตน
ต่อ		แมลงมีปีกเป็นแผ่นบางใส ๒ คู่ ตัวเมียมีเหล็กในที่ก้น ต่อยปวดมีหลายชนิด บางชนิดทำรังตามต้นไม้ ชายคา บางชนิดทำรังอยู่ใต้ดิน
หมาร่า			ต่อบางชนิด ทำรังด้วยดินไว้ตามฝาเป็นต้น
แตน			แมลงประเภทเดียวกับต่อ แต่ตัวเล็กกว่า

น ๑๘๘ แมลงกินเลือด
ยุง		แมลงขนาดเล็ก มีปีก ๑ คู่ ตัวเมียดูดกินเลือด บางชนิดเป็นพาหะนำโรค
เหลือบ			แมลงคล้ายแมลงวัน แต่ขนาดใหญ่กว่า มีปีก ๑ คู่ ตัวเมียดูดกินเลือด
คุ่น, บึ่ง, ปึ่ง		แมลงขนาดเล็ก มีปีก ๑ คู่ ดูดกินเลือดเป็นอาหาร มีตามชายน้ำชายทะเลและป่าทึบ
ริ้น		แมลงพวกตัวบึ่ง ขนาดเล็กกว่าแมลงหวี่

น ๑๘๙ แมลงมีและไม่มีปีก
มวน			แมลงหลายชนิด บางชนิดมีปีก ๒ คู่ บางชนิดไม่มีปีก ปากเป็นท่อยาวคล้ายเข็ม หลายชนิดปล่อยกลิ่นเหม็นได้และเป็นศัตรูพืช
แมลงดา		แมลงพวกมวน ลำตัวแบนรูปไข่ มีหลายชนิด บางชนิดใช้ตำกับน้ำพริกกินได้
แมลงสาบ		แมลงมีลำตัวแบน รูปไข่หนวดยาว ขายาวมีหนามคลุมมีทั้งพวกมีปีกและไม่มีปีก ชนิดที่พบบ่อยอาศัยอยู่ตามบ้านเรือน
แมลงแกลบ		แมลงพวกเดียวกับแมลงสาบ แต่ขนาดเล็กกว่า บางชนิดอาศัยตามขี้เลื่อย กองแกลบบางชนิดอาศัยอยู่ในบ้านเรือน
ตั๊กแตน		แมลงหลายชนิด ลำตัวยาวและขายาว มีขนาดต่างๆ กันบางชนิดมีปีก ๒ คู่ บางชนิดไม่มีปีก
เพลี้ย			แมลงขนาดเล็กหลายชนิดทำลายพืชต่างๆ ส่วนใหญ่ไม่มีปีก
มอด			แมลงขนาดเล็กหลายชนิดที่เจาะกินเข้าไปในวัสดุต่างๆ ทำให้เป็นรูพรุน ส่วนใหญ่มีปีกแข็ง
มด		แมลงขนาดเล็กซึ่งส่วนท้องคอดกิ่ว ด้านหลังปล้องท้องมีโหนกสูงขึ้น มีหลายชนิด เช่น มดดำ, มดตะนอย, มดคันไฟ, มดง่าม
ปลวก			แมลงคล้ายมดขนาดใหญ่ แต่ส่วนท้องกับอกมีขนาดไล่เลี่ยกันตัวสีขาวหม่น ทำรังรวมกันอยู่เป็นกลุ่มใหญ่บนพื้นหรือใต้ดินบางชนิดกัดกินไม้ ต้นไม้ ฯลฯ

น ๑๙๐ แมลงไม่มีปีก
หมัด		แมลงขนาดเล็ก ลำตัวแบนข้าง ขายาว กระโดดเก่ง มักอยู่ตามขนสัตว์ ดูดเลือดกิน
เหา		แมลงขนาดเล็กลำตัวแบน ขามีหนามช่วยในการยึดขนหรือผมอาศัยตามบริเวณที่มีขนหรือผมดูดเลือดกิน
โลน		แมลงขนาดเล็ก ลำตัวค่อนไปทางรูปไข่แบน ปลายขางอแหลมอาศัยตามบริเวณขนที่ของลับดูดเลือดกิน
เรือด		แมลงขนาดเล็ก ลำตัวแบนราบรูปไข่ สีน้ำตาลแดง อาศัยตามที่นอนหมอนมุ้ง ร่องกระดาน ดูดเลือดกิน

น ๑๙๑ ตัวอ่อของแมลง
หนอน			ตัวอ่อนของแมลงหลายชนิดลำตัวอ่อนนุ่มเป็นปล้อง เคลื่อนที่โดยคืบตัวไป
หนอนกระทู้		ตัวอ่อนของแมลงกลุ่มหนึ่งลำตัวอ่อนนุ่ม ผิวเป็นมัน กัดกินพืชทำให้เหลือแต่ตอ
หนอนกอ		ตัวอ่อนของผีเสื้อซึ่งเจาะกินเข้าไปในลำต้นข้าว ทำให้ข้าวไม่ออกรวงหรือมีเมล็ดลีบ
หนอนกระสือ			ตัวอ่อนของหิ่งห้อยตัวเมียสามารถทำแสงเรืองและกะพริบเป็นจังหวะได้
บุ้ง, ร่าน		ตัวอ่อนของผีเสื้อ มีขนปกคลุมเต็มลำตัว เมื่อถูกเข้าจะปล่อยน้ำพิษ ทำให้แสบร้อนและคัน
ด้วงโสน		ตัวอ่อนของผีเสื้อที่เจาะกินเข้าไปในต้นโสน สีขาวหรือชมพูอ่อน
ดักแด้			ตัวอ่อนของแมลงหลายชนิดเป็นระยะสุดท้ายก่อนจะเจริญเป็นแมลง มีเปลือกแข็งหุ้มตัวและอยู่นิ่งกับที่ ไม่กินอาหาร
แมงช้าง		ตัวอ่อนของแมลงหลายชนิดรูปร่างอ้วนป้อม กรามยาวยื่นและโค้งเหมือนงาช้าง ฝังตัวอยู่ในหลุมทราย จับสัตว์เล็กๆ ที่ตกลงไปในหลุมกินเป็นอาหาร

น ๑๙๒ แมง
แมงมุม; มักฏกะ (กวี)		สัตว์พวกแมงมีหลายชนิด สามารถถักใยที่ออกมาจากรูเปิดตรงส่วนท้องเป็นข่ายดักสัตว์
บึ้ง		แมงมุมขนาดใหญ่ สีน้ำตาล มีขนรุงรัง ขุดรูใหญ่ ไม่ถักใยดักสัตว์ แต่กระโดดจับสัตว์เล็กๆ กิน
แมงป่อง; พฤศจิก (กวี)		แมงหลายชนิดชนิดหนึ่ง มีขา ๔ คู่ มีส่วนของปากยื่นยาวออก ลักษณะเหมือนก้ามปูใช้จับเหยื่อ ส่วนหางมักงอขึ้น ที่ปลายหางมีเหล็กใน ต่อยปวด
ไร		แมงขนาดเล็กเท่าหัวเข็มหมุดดูดกินเลือดสัตว์ เช่น ไรไก่ บางชนิดทำลายพืช เช่น ไรแดง 
เห็บ		แมงขนาดเล็ก คล้ายไร แต่ส่วนใหญ่มักโตกว่า มีหนามเล็กๆ รอบปลายปาก ดูดกินเลือดสัตว์ เช่น เห็บสุนัข

น ๑๙๓ สัตว์ไม่มีกระดูกสันหลังที่อยู่ทั้งบนบกและในน้ำ
ปู; กรกฎ, กรรกฎ (กวี)		สัตว์ไม่มีกระดูกสันหลัง มีขา ๕ คู่ คู่แรกเป็นก้าม บางชนิดพบบนพื้นดิน เช่น ปูแสม, ปูนา, บางชนิดพบในทะเล เช่น ปูม้า

น ๑๙๔ สัตว์ไม่มีกระดูกสันหลังที่อยู่ในน้ำ
กุ้ง; โกไล (กวี)		สัตว์ไม่มีกระดูกสันหลังตัวยาว มีเปลือกหุ้มและแบ่งเป็นปล้องๆ ก้ามและขาอยู่ที่ส่วนหัวและอก มีทั้งในน้ำจืดและน้ำเค็ม เช่น กุ้งฝอย, กุ้งก้ามกราม, กุ้งนาง, กุ้งกุลาดำ
กั้ง		สัตว์ไม่มีกระดูกสันหลังคล้ายกุ้งแต่มีเปลือกหุ้มไม่ตลอดตัวและไม่มีกรีอย่างกุ้ง
หอย		สัตว์ไม่มีกระดูกสันหลัง มีเปลือกหุ้มตัว บางจำพวกมีกาบเดี่ยว เช่น หอยขม, หอยโข่ง, หอยจุ๊บแจง, หอยนมสาว, บางจำพวกมีกาบคู่ เช่น หอยแครง, หอยแมลงภู่, หอยนางรม, หอยกะพง
ปลิง; ชัลลุกา, ชลุก, ชลูกา (กวี)		สัตว์ไม่มีกระดูกสันหลัง ตัวยืดได้คล้ายทาก ดูดกินเลือด
ปลิงทะเล		สัตว์ไม่มีกระดูกสันหลังอยู่ในทะเล ตัวยืดได้คล้ายทาก แต่ใหญ่กว่า บางชนิดใช้รับประทานได้
ปลาหมึก		สัตว์ไม่มีกระดูกสันหลัง มีขาซึ่งเรียกว่าหนวดอยู่บริเวณหัวมีถุงบรรจุน้ำสีดำอย่างหมึกสำหรับพ่นเพื่อพรางตัว
แมงกระพรุน		สัตว์ไม่มีกระดูกสันหลังใสคล้ายวุ้น บางชนิดมีพิษ เช่น แมงกระพรุนไฟ บางชนิดกินได้ เช่น แมงกระพรุนจาน
ดอกไม้ทะเล			สัตว์ไม่มีกระดูกสันหลังรูปทรงกระบอก ยืดหดได้ มีหนวดมาก
ปะการัง		สัตว์ไม่มีกระดูกสันหลังจำพวกเดียวกับดอกไม้ทะเล รูปทรงกระบอก อยู่รวมกันเป็นกระจุกสร้างหินปูนออกมาทับถมกันเป็นรูปร่างต่างๆ

น ๑๙๕ ลูกไก่ ลูกหม้อ ฯลฯ
ลูกไล่			ปลากัดหรือปลาเข็มที่ใช้สำหรับให้ปลาที่เลี้ยงไว้ไล่เพื่อซ้อมกำลัง
ลูกหม้อ		ปลากัดที่ผ่านการคัดเลือกพันธุ์จนมีลักษณะเด่นพิเศษเพื่อการต่อสู้
ลูกป่า			ปลากัดหรือปลาเข็มที่เป็นพันธุ์เดิมตามธรรมชาติ
ลูกสังกะสี		ปลากัดพันทางที่เกิดจากการผสมพันธุ์ระหว่างปลาลูกหม้อกับปลาลูกป่า

น ๑๙๖ ซากสัตว์ไม่มีกระดูกสันหลัง
กะละปังหา, กัลปังหา			ซากของสัตว์ไม่มีกระดูกสันหลังขนาดเล็กเกาะรวมกันอยู่ดูคล้ายกิ่งไม้ มีหลายสี
ลิ้นทะเล		กระดองปลาหมึกชนิดหนึ่ง ใช้ทำยาและขัดสิ่งของเป็นต้น

น ๑๙๗ ลูกสัตว์
เอ็มบริโอ		ตัวอ่อนของสัตว์หรือต้นอ่อนของพืชที่ยังไม่เจริญเติบโตจนถึงขั้นที่มีส่วนต่างๆ ครบบริบูรณ์
ลูกกรอก		ลูกคนหรือลูกสัตว์มีแมวเป็นต้น ที่ตายตั้งแต่อยู่ในท้องมีร่างกายครบบริบูรณ์ แต่ขนาดเล็ก
ลูกครอก		ลูกปลาจำพวกปลาช่อนที่ตามพ่อเป็นฝูงๆ
ลูกเจี๊ยบ		ลูกไก่ที่ยังไม่ผลัดขน
ลูกเถื่อน		ลูกช้างที่เกิดจากช้างเถื่อนในป่า
ลูกกะแอ, ลูกแหง่		ลูกควาย
ลูกปละ		ลูกวัวหรือควายที่เกิดในคราวที่เจ้าของปล่อยพ่อหรือแม่ให้อยู่ตามทุ่งตามป่าจนได้สมจรกับวัวป่าหรือควายป่า
ลูกคอก		ลูกวัวหรือควายที่เกิดจากแม่ที่เลี้ยงไว้
ลูกน้ำ			ลูกอ่อนของยุงที่ยังอาศัยอยู่ในน้ำ
ลูกอ๊อด		ลูกกบที่ยังอาศัยอยู่ในน้ำ

น ๑๙๘ สัตว์เพศต่างๆ และสัตว์ที่มีคุณสมบัติต่างๆ
ตัวผู้		เพศผู้
ตัวเมีย		เพศเมีย
จ่าฝูง		หัวหน้าฝูง
พ่อพันธุ์		สัตว์เพศผู้ที่ใช้ทำพันธุ์
แม่พันธุ์		สัตว์เพศเมียที่ใช้ทำพันธุ์

น ๒๐๐  น ๒๑๒ ส่วนของร่างกายสัตว์
น ๒๐๐ ส่วนของร่างกายที่มีเหมือนมนุษย์
หัว, หน้า, หน้าผาก, ตา, ปาก, ฟัน, เหงือก, ลิ้น, แก้ม, คาง, ขากรรไกร, จมูก, หู, คอ, บ่า, ตัว, อก, นม, เอว, ท้อง, หลัง, สีข้าง, ชายโครง, สะโพก, ก้น, อวัยวะสืบพันธุ์, แขน, ขา, น่อง, แข้ง, เข่า, มือ, ขน, หนวด, เครา, ผิว, หนัง, เนื้อ, กล้ามเนื้อ, พังผืด, กระดูก, กะโหลก, ไขมัน, ต่อม, ไข่ดัน, เส้นเลือด, เส้นประสาท, ไขสันหลัง, เอ็น, หลอดลม, หลอดเสียง, มันสมอง, หัวใจ, ปอด, กระเพาะอาหาร, ลำไส้, ไส้ตัน, ดาก, ตับ, ม้าม, กระเพาะปัสสาวะ, ไต, มดลูก, รก, รังไข่, ทวารหนัก, ทวารเบา		ดูความหมายใน ก ๒๑  ก ๑๑๑

น ๒๐๑  น ๒๑๒ ส่วนของร่างกายสัตว์โดยเฉพาะ
น ๒๐๑  น ๒๐๔ ส่วนของร่างกายสัตว์จากหัวถึงหาง
น ๒๐๑ บริเวณหัวและหน้า
กระพอง, กะพอง, ตะพอง		ส่วนที่นูนเป็นปุ่ม ๒ ข้างศรีษะช้าง
พังพาน, แม่เบี้ย		คองูเมื่อแผ่ออก
งวง; ภุช (กวี)			จมูกของช้างที่ยื่นยาวออกไป ตรงปลายมีจะงอยสำหรับจับของอย่างมือ; สิ่งที่มีลักษณะคล้ายงวง เช่น งวงผีเสื้อ [ล.ว่า งวง]
น้ำเต้า			อวัยวะส่วนที่อยู่โคนงวงช้าง มีรูปโป่งคล้ายลูกน้ำเต้า
จะงอยปาก		ปลายหรือที่สุดของปากมีลักษณะโค้งหรืองุ้มลง
ตะพาย			ช่องจมูกวัวควายที่เจาะสำหรับร้อยเชือก

น ๒๐๒ บริเวณท้อง
จะปิ้ง			แผ่นใต้ท้องปู

น ๒๐๓ ปีก ครีบ ตีน และเล็บ
ปีก; บัตร (กวี)		อวัยวะสำหรับบินของนกหรือแมลงเป็นต้น เช่น นกกางปีก, หุบปีก, ขยับปีก, กระพือปีก
สลาบ (กวี)		ปีกนก; ขน
ครีบ		อวัยวะที่เป็นแผ่นติดกันเป็นพืดอยู่ใต้ท้องและสันหลังของปลาเป็นต้น [ล.ว่า ครีบ]
ขาม้า, ตะเกียบ		ครีบอกของปลา
ก้าม		อวัยวะของสัตว์บางชนิด เช่น ปูและกุ้งสำหรับหนีบอาหาร [ล.ว่า ก้าม]
กรรเชียง, กระเชียง		ตีนสุดท้ายของปูม้าหรือปูทะเลซึ่งมีรูปร่างคล้ายกรรเชียง [ล.ว่า ข้าง, อัน; คู่]
กรงเล็บ		กลุ่มเล็บของแมวหรือนกเป็นต้นเมื่อขยุ้มเหยื่อ
กีบ		เล็บเท้าของสัตว์บางชนิดในพวกกินหญ้า เช่น ม้าและวัว [ล.ว่า กีบ]

น ๒๐๔ หางและบริเวณหาง	
หาง; นงคุฐ (กวี)		ส่วนที่ยื่นออกจากส่วนท้ายแห่งลำตัวสัตว์ เช่น หางกุด, หางงอ, หางขอด, หางด้วน, หางลุ่น [ล.ว่า หาง]
หางกะลวย		หางนกหรือหางไก่ที่ยื่นยาว
แพน			หางนกบางชนิดที่แผ่ออกไปเป็นแผ่น เช่น หางนกยูง
ขนด			โคนหางงู; ตัวงูที่ขด
บ้องตัน		กล้ามเนื้อที่โคนหางสัตว์เลื้อยคลาน เช่น บ้องตันจระเข้

น ๒๑๐  น ๒๑๒ ส่วนของร่างกายสัตว์จากภายในถึงภายนอก
น ๒๑๐ ส่วนที่อยู่ในตัว
กระหมวด		จอมประสาทศีรษะช้าง
เครื่องใน		อวัยวะภายในของสัตว์บางชนิด เช่น ตับ ไต ไส้
กึ๋น		กระเพาะที่ ๒ ของสัตว์ปีก
ก้าง		ส่วนแข็งที่ประกอบเป็นโครงร่างของปลา โดยปรกติหมายเอาชิ้นที่เล็กแหลม [ล.ว่า ก้าง, อัน]
เหล็กใน		เดือยแหลมที่มีในก้นหรือปลายหางของสัตว์บางชนิด เช่น  ผึ้ง แมลงป่อง [ล.ว่า อัน]
ไตปลา			ก้อนเนื้อที่อยู่ในท้องปลาบางชนิด เช่น ปลาทู ติดอยู่กับไส้
ขื่อมุก			ส่วนของหอยมุกที่ขวางอยู่ที่ปาก
เหงือก			เครื่องหายใจของสัตว์น้ำบางชนิดมีปลาเป็นต้น
แก้วกุ้ง			รังไข่ของกุ้งที่เจริญเกือบเต็มที่มีสีแดงอมส้มหรือสีส้ม
สำเภา			ส่วนหนึ่งของขากรรไกรกุ้งก้ามกราม อยู่บริเวณเหนือก้ามใหญ่

น ๒๑๑ ส่วนที่หุ้มตัว
คราบ			หนังหรือเปลือกนอกของสัตว์บางชนิดที่ลอกออกกันได้ เช่น คราบงู [ล.ว่า คราบ]
กระดอง		ส่วนแข็งที่หุ้มตัวสัตว์บางชนิด เช่น เต่า ปู แมงดาทะเล [ล.ว่า กระดอง, ฝา]
เกล็ด			ส่วนที่เป็นแผ่นๆ ซ้อนเหลื่อมกันห่อหุ้มตัวปลาและสัตว์เลื้อยคลานบางชนิด [ล.ว่า เกล็ด]
ขนอุย			ขนอ่อนหรือขนเพิ่งแรกขึ้น เช่น ลูกนกมีขนอุยหุ้มตัว
แปรง			ขนเส้นแข็งที่ขึ้นบนคอหมูเป็นแถวๆ
แผงคอ			ผมที่สันคอม้า [ล.ว่า แผง]
สร้อยคอ		ขนคอสัตว์ เช่น สร้อยคอไก่
เปลือก			ดูความหมายใน ท ๘๔

น ๒๑๒ ส่วนที่ยื่นหรืองอกออกมา
เชิง		แผ่นเนื้อที่ยื่นจากลำตัว เช่น เชิงตะพาบน้ำ
ตะโหงก, หนอก		ก้อเนื้อที่ต้นคอของสัตว์บางอย่าง เช่น วัว
โหนก			ก้อนนูนที่ยื่นออกมา เช่น อูฐมีโหนกอยู่บนหลัง
เหนียง			เนื้อที่ห้อยติดอยู่ใต้คอไก่หรือนกบางชนิด เช่น เหนียงนกกระทุง [ล.ว่า เหนียง]
ก้อนขี้หมา, ขี้หมา, หัวขี้หมา			ปุ่มเหนือปลายปากบนของจระเข้
หงอน			ขนหรือเนื้อที่งอกขึ้นบนหัวไก่และนกบางชนิด [ล.ว่าหงอน]
เขา			ส่วนที่งอกออกมาจากหัวสัตว์บางพวก มีลักษณะแข็ง เช่น เขาเกก, เขาตู้, เขากรอม, เขาโง้ง [ล.ว่า ข้าง, เขา: คู่]
งา; นาคทนต์, พลุก (กวี)		ฟันที่งอกออกจากปากช้างพลาย [ล.ว่า กิ่ง]
งาเครือ		งาช้างที่ยาวมากแต่วงรอบเล็ก
งาเนียม		งาช้างที่ใหญ่แต่สั้น และมักจะชี้ตรง
ขนาย			งาช้างพัง ขนาดเล็กและสั้น
นอ		ส่วนที่งอกขึ้นเหนือจมูกแรด แข็งเหมือนเขาสัตว์ [ล.ว่า นอ]
กรี		กระดูกแหลมที่หัวกุ้ง [ล.ว่า อัน]
เงี่ยง		กระดูกแหลมของปลาบางอย่าง เช่น ปลาดุกมีเงี่ยงที่ข้างหู, ปลากะเบนมีเงี่ยงที่โคนหาง [ล.ว่า เงี่ยง]
กระโดง		ส่วนที่อยู่บนหลังปลาบางชนิดมีลักษณะเป็นแผ่นบางตั้งคล้ายใบเรือ
รยางค์			ส่วนที่ยื่นจากส่วนหลักของอวัยวะของสิ่งมีชีวิต เช่น หนวดแมลง ครีบปลา
เดือย			ส่วนที่งอกขึ้นที่เหนือข้อตีนเบื้องหลังของไก่ตัวผู้และนกบางชนิดมีรูปเรียวแหลม [ล.ว่า อัน]
หนามเตย		ส่วนที่เป็นหยักๆ บนหลังจระเข้

น ๒๑๓ สิ่งที่ได้จากสัตว์
ไข่; อัณฑะ (กวี)		ตัวสืบพันธุ์ประกอบด้วยเซลล์สืบพันธุ์เพศเมียกับสิ่งห่อหุ้ม [ล.ว่า ฟอง; ใบ, ลูก]
ไข่แดง			ส่วนของไข่อยู่รอบส่วนที่จะเจริญเป็นตัวอ่อน มักมีสีเหลืองหรือแดง
ไข่ขาว			ส่วนของไข่มีสีขาวอยู่รอบๆ ไข่แดง
ไข่น้ำค้าง		ไข่ขาวส่วนที่เป็นน้ำใสๆ ที่ติดอยู่กับเปลือก
ไข่ลม			ไข่ที่ไม่มีเชื้อตัวผู้ผสม
ไข่หิน			ไข่ที่แข็งคล้ายหิน
ไข่ตายโคม		ไข่ที่ตัวตายในระหว่างฟัก
ไข่ข้าว			ไข่ที่ฟักไม่เป็นตัว ต้มแล้วแข็งและเหนียวผิดปรกติ
นม, น้ำนม		ของเหลวสีขาวที่ออกจากนมคนหรือสัตว์
น้ำผึ้ง; มธุ, มธุรส (กวี)		น้ำข้นสีเหลืองรสหวานได้จากรังผึ้ง
สีผึ้ง, ขี้ผึ้ง; มธุเศษ (กวี)		รังผึ้งที่เอามาหุงใช้ในการต่างๆ
ชะมดเช็ด		น้ำมันซึมออกจากต่อมใกล้อวัยวะเพศชะมดทั้งตัวผู้และตัวเมีย ซึ่งเช็ดไว้ตามซี่กรง
ชะมดเชียง		น้ำมันซึ่งได้จากต่อมที่อยู่ใต้ท้องของชะมดตัวผู้
งากำจาย		งาช้างที่หักติดอยู่ในไม้หรือสิ่งอื่นๆ
โคมัย			ขี้วัว
โคโรค			ปรวดเป็นก้อนอยู่ในหนังโค ใช้เป็นเครื่องยา
ขี้ครั่ง, ครั่ง		สารที่ตัวครั่งซึ่งเป็นเพลี้ย หอยชนิดหนึ่งผลิตออกมาหุ้มลำตัว

น ๒๑๔ สีของสัตว์	
สวาด			สีเทาเจือเขียวอย่างสีเมล็ดสวาด
กะเลียว		สีของม้าชนิดหนึ่ง เป็นสีเขียวอมดำ

น ๒๑๕ ลักษณะของสี
ปลอด			ล้วน เช่น ขาวปลอด ดำปลอด
ด่าง		มีดวงหรือจุดขาวๆ ผิดกับสีพื้น
แด่น		มีขนด่างเป็นดวงที่หน้าของสัตว์บางชนิด เช่น ม้า หมา
ปัดตลอด		มีขนขาวหรือดำเป็นแนวยาวไปตามสันหลังตั้งแต่หัวตลอดหาง เช่น แมวปัดตลอด
ร่องมด			สีขาวหรือดำเป็นขีดยาวตามท้องสัตว์แต่คางตลอดก้น

น ๒๑๖ สภาพสัตว์
ท้องขึ้น		สภาพปลาที่จวนจะเน่า
ท้องผุท้องพัง			สภาพปลาทูเป็นต้นที่ไม่ค่อนสด เมื่อทอดแล้วจะมีลักษณะแตกโหว่
เฉามือ			หงอยเพราะถูกคนอุ้มหรือจับมาเล่นบ่อยๆ [มักใช้แก่ลูกสัตว์]
ซับมัน, ตกน้ำมัน, ตกมัน		สภาพที่ช้างพลายมีน้ำมันซึมออกมาตามผิวหนัง และดุร้าย
บ่มมัน			กำลังจะตกมัน
ตายซาก		ตายทิ้งร่างแห้งอยู่ [ใช้แก่คางคก จิ้งจก เป็นต้น]

น ๒๑๗ นิสัยสัตว์
เชื่อง			คุ้นกับคน
เปรียว			ไม่เชื่องและว่องไว [ใช้แก่สัตว์บางชนิด มีนกและไก่เป็นต้น]
ดุ		มักทำร้าย
แสนรู้			มีปัญญาช่างรู้
ปากเปราะ		เห่าเก่ง

น ๒๑๘ ลักษณะของร่างกายสัตว์บางส่วน
หูลี่			หูพับราบไปข้างหลัง
หูตูบ			หูหลุบลง
ตาแหวน		ตาที่มีเส้นสีขาวหรือสีงาช้างเวียนรอบขอบตาดำ [มักใช้แก่ม้า วัว ควาย]

น ๒๒๐  น ๒๓๐ อาการของสัตว์
น ๒๒๐ การแสดงความรู้สึก
คึก		แสดงอาการร่าเริง
ขนหยอง		อาการของไก่หรือนกที่รู้สึกกลัวไม่กล้าสู้
ซึม, หงอย		ดูความหมายใน ง ๑๑๓

น ๒๒๑ การอยู่กับที่และเคลื่อนที่
ยืน, นั่ง, นอน, ลุก, ทรุด, คุกเข่า, หมอบ, ล้ม, เต้น, ดิ้น, ปราด, ถอย, ถลา, ปีน, ตะกาย, หนี, หลีก, ลุย, มุด, ลอด, เดิน, วิ่ง, กระโดด, กระโจน, เผ่น, โผน, พุ่ง, คลาน, ไต่, ว่าย, ดำ, ไช		ดูความหมายใน ง ๔๐  ง ๖๑ และฉ ๔๗  ฉ ๙๒, ท ๒๖๓, ร ๕๕
ย่างน้อย (กวี)			เดินช้าๆ เช่น พญาหัสดินเดินย่างน้อยไปตามถนนสายต่างๆ
ถูกน้อย (โบ)			วิ่งเรียบๆ ช้าๆ [ใช้แก่ม้า]
ถูกใหญ่ (โบ)			วิ่งอย่างเร็ว [ใช้แก่ม้า]
ผันผยอง (กวี)			เผ่นลำพองหมุนรอบตัว
ผันผาด (กวี)			วิ่งหกหันไปมา
หกหัน	(กวี)			ผันกลับไปมา
โขยก			เดินหรือวิ่งด้วยอาการคล้ายกระโดด
เหยาะย่าง		วิ่งช้าๆ เช่น ม้าเทศเหยาะย่างไปตามถนน
ควบ, ห้อ		วิ่งเต็มที่ [ใช้แก่ม้า] เช่น ม้าห้อเต็มเหยียด
กระดืบ, กระดิบ		ค่อยๆ เคลื่อนไปทีละน้อย เช่น หนอนกระดิบไป
เลื้อย			เสือกตัวไปด้วยอก
บิน			เคลื่อนที่ไปโดยใช้ปีกกวักลม เช่น บินวน, บินว่อน, บินแถ, บินแฉลบ, บินหึ่ง, บินฉวัดเฉวียน
โบยบิน		บินร่อนไปมาอย่างผีเสื้อเป็นต้น
ร่อน			ไม่ใช้ปีกกวักลม แต่ใช้แรงเฉื่อยจากที่ออกแรงมาแล้วเลื่อนลอยไปในอากาศ เช่น เหยี่ยวร่อนอยู่กลางฟ้า
ตอม			บินวนเวียนอยู่ใกล้ๆ [ใช้แก่แมลงตัวเล็กๆ] เช่น แมลงวันตอมอาหาร
เหิน			ขึ้นไปในอากาศ เช่น นกเขาเหิน
ถา		โผลง เช่น นกถาลงจิกปลา
เล่นไฟ			มาใกล้ไฟ เช่น แมลงเม่าเล่นไฟ
ถาบถาราร่อน (กวี)			ถาและร่อน เช่น พญาครุฑถาบถาราร่อน
โฉบ		เคลื่อนลงมาคว้าไปโดยเร็ว เช่น เหยี่ยวเฉี่ยวลูกนก
ป้อ		กรีดปีกอวดอยู่ไปมา [ใช้แก่ไก่ตัวผู้]
รำแพน		หางปีกหางออกแล้วกรีดกรายไป [ใช้แก่นกยูงตัวผู้]
ชอนไช		ไชไปมา [ใช้แก่หนอน]
ด้น		กิริยาที่หนอนชอนไชในผลไม้เป็นต้น
กบดาน		นอนพังพาบกับพื้นใต้น้ำ [ใช้แก่จระเข้]
ตีแปลง		นอนเกลือกบนดินโคลนจนเป็นแอ่ง [ใช้แก่ควาย]
ตกคลั่ก, ตกปลัก		อาการที่ปลาเป็นต้นมารวมกันอยู่ในแอ่งน้ำที่งวด

น ๒๒๒ การสืบพันธุ์
สมจร			อาการสืบพันธุ์ของสัตว์ เช่น งูหงอนสมจรกับงูดิน
ติดสัด, เป็นสัด		อาการสืบพันธุ์ของสัตว์ที่เป็นไปตามฤดูกาล
ติดเก้ง			อาการสมจรของสุนัขซึ่งกำลังติดกัน
ทับ		ร่วมเพศเพื่อสืบพันธุ์ [ใช้แก่สัตว์บางชนิด เช่น วัว ควาย ม้า]
ปี้		ร่วมเพศเพื่อสืบพันธุ์ [ใช้แก่ นก เป็ด ไก่ เป็นต้น]
ตกลูก			คลอดลูก [ใช้แก่สัตว์ ๔ เท้า]
ตกฟอง, วางไข่, ออกไข่		ทำให้มีไข่ออกมา
กกไข่			ทำให้ไข่อบอุ่น
ฟักไข่			กกไข่ให้เป็นตัว

น ๒๒๓ การกิน
กิน, กัด, เกร็ด, เคี้ยว, แทะ, เล็ม		ดูความหมายใน ฉ ๑, ฉ ๒๑, ฉ ๑๐, ร ๔๖
จิก		เอาจะงอยปากสับลง
ตอด			เอาปากงับกัดทึ้งโดยเร็ว เช่น ปลาตอดเหยื่อกันหนุบหนับ
ฮุบ		งับเอาไว้ในปาก เช่น ปลาฮุบโผง
แห้น		แทะ; กัดด้วยหน้าฟัน
จุบ		เอาปากดูดโดยเร็วและแรง [ใช้แก่ปลาไหล]
ไซ้		เอาปากย้ำๆ ขนหรือหาอาหาร เช่น ฝูงเป็ดห่านไซ้ขนอย่างเริงสุข
บ่อน			กินฟอนอยู่ข้างใน เช่น หนอนบ่อนไส้
ขม้ำ		เอาปากงับกินเร็วๆ [ใช้แก่สุนัขเป็นต้น]

น ๒๒๔ การกลืน
กลืน		ดูความหมายใน ฉ ๒๔ 
เขมือบ			กลืนกินอย่างปลา; กินอย่างตะกละ
ขยอก			ค่อยๆ กลืนอาหารที่คับคอลงไปทีละน้อย เช่น งูขยอกแม่ไก่เข้าไป

น ๒๒๕ การเอาออกจากปาก
คาย, ถุย, พ่น		ดูความหมายใน ฉ ๒๕, ร ๑๒๓
สำรอก			ขย้อนเอาสิ่งที่อยู่ในท้องออกมาทางปาก เช่น แมวสำรอกรกลูกออกมา
เคี้ยวเอื้อง, บดเอื้อง		สำรอกอาหารออกมาเคี้ยวให้ละเอียด [ใช้แก่วัว ควาย เป็นต้น]

น ๒๒๖ การส่งเสียง
ร้อง			ส่งเสียงดัง เช่น แมวร้องเหมียวๆ, เป็ดร้องก้าบๆ, หมูร้องอี๊ดๆ, ม้าร้องฮี้ๆ, ช้างร้องแปร๋แปร๋น, นกร้องจิ๊บๆ
คราง			ร้องเสียงลากๆ ยาวๆ เช่น เจ้าด่างครางงื้ดๆ
เห่า		ส่งเสียงสั้นๆ [ใช้แก่สุนัข] เช่น หมาเห่าขรม, เห่ากรรโชก, เห่าโฮ่ง, ลูกหมาเห่าบ๊อกๆ
หอน		ร้องเสียงยาวโหยหวน [ใช้แก่สุนัข] เช่น เจ้าด่างหอนโจ๋
คำราม			ส่งเสียงขู่ เช่น เสือคำรามโฮก
ครวญคราง, ขู่, กระโชก		ดูความหมายใน ง ๗๐, ย ๑๐๑
ขัน		ร้อง [ใช้แก่ไก่ หรือนกบางชนิด เช่น นกเขา] เช่น ไก่ขันเอ้กอี๊เอ้กเอ้ก
ขันคู, คู		ก่งคอขันหรือร้อง [ใช้แก่นกบางชนิด เช่น นกเขา นกพิราบ]
กระต๊าก		ร้องเมื่อจะออกไข่ [ใช้แก่ไก่]
กรุ่ม		ขันบ่อยๆ [ใช้แก่นกเขา]
โกญจนาท		การบันลือเสียงเหมือนนกกระเรียน [โดยมากใช้แก่เสียงช้าง] เช่น ช้างร้องโกญจนาท

น ๒๒๗ การทำร้าย	
กัด, ข่วน, เตะ, ถีบ		ดูความหมายใน ร ๔๖, ง ๒๕, ช ๘๗
งับ		อ้าปากคาบหรือกัดโดยเร็ว เช่น งับน่องเข้าจังหนับ
ง่ำ		งับเบาๆ
แหนบ			กัดไม่ถนัดหรือกัดหยอกๆ เช่น หมาแหนบ
ขย้ำ		กดปากกัดขย้ำ เช่น หมาป่าขย้ำลูกแกะ
ฟัด		กัดแล้วเหวี่ยงและสะบัดไปมา เช่น แมวฟัดหนู
ขวิด		ใช้เขี้ยวแทง เช่น หมูขวิด; ใช้เขาแทง เช่น ควายขวิด
ดีด		สลัดขาออกไปโดยแรง เช่น ม้าดีด
หนีบ			บีบให้แรงให้แน่นด้วยของที่เป็นง่าม เช่น ปูหนีบ
ต่อย			ใช้เหล็กไนจี้เอา เช่น ผึ้งต่อย
ยัก		แว้งแทงด้วยเงี่ยง เช่น ปลาดุกยัก
แว้งกัด			เอี้ยวตัวหรือคอไปกัดโดยเร็ว

น ๒๒๘ การทำท่าจะทำร้าย
แผ่แม่เบี้ย		ชูหัวทำคอแบนเตรียมจะทำร้าย [ใช้แก่งู]
แผ่พังพาน		แผ่แม่เบี้ย [ใช้แก่งูและพญานาค]
ฉกจวัก		ชูหัวขึ้นแผ่แม่เบี้ยและฉก [ใช้แก่งู]
แยกเขี้ยว		เผยอปากให้เห็นเขี้ยวด้วยอาการโกรธหรือขู่ 
แง่น		แยกเขี้ยวจะกัด
พองขน		ทำให้ขนตั้ง

น ๒๒๙ การใช้อวัยวะต่างๆ และการขับถ่ายของเสีย
ผงกหัว, โงหัว, เลีย, ชูคอ, เอี้ยวคอ, เกา, หายใจ, จาม, ขี้, เยี่ยว, จับ, เกาะ, ตะครุบ		ดูความหมายใน ง ๒  ง ๓๑, ย ๒๒, ย ๒๔
ตะกุย			เอามือหรือเท้าเป็นต้นคุ้ยหรือข่วน เช่น เท้าทั้งสี่ตะกุยพื้นดิน
จบ		ชูงวงขึ้นเหนือหัวทำความเคารพ
ลองเล็บ, ลับเล็บ		ตะกุยไม่ให้เล็บคม
แถกเหงือก		ถ่างเหงือกออก [ใช้แก่ปลา]
เทาเข่า			คุกเข่า เช่น ช้างร้ายเทาเข่าลง
เงือบ			อาการที่ปลาขยับเหงือกหายใจ

น ๒๓๐ การเปลี่ยนสิ่งที่ห่อหุ้มตัว
ผลัดขน		ขนเก่าร่วงไป มีขนใม่ขึ้นแทน
ลอกคราบ		เอาคราบออก เช่น งูลอกคราบ

น ๒๔๐ อาหารของสัตว์
เหยื่อ			อาหารของสัตว์ที่กินสัตว์; อาหารของสัตว์บางชนิด เช่น นก

น ๒๔๑ สิ่งที่สัตว์ทำเป็นที่อยู่และที่เก็บไข่
รัง		สิ่งซึ่งสัตว์พวกนกและแมลงเป็นต้นทำขึ้นเพื่อเป็นที่อยู่อาศัย
รวง		รังที่ห้อย [ใช้แก่ผึ้ง]
รวงรัง			รังสัตว์จำพวกนกเป็นต้น
หวอด			ฟองน้ำที่ปลาบางชนิดมีปลากัดเป็นต้นพ่นไว้สำหรับเก็บไข่
จอมปลวก		รังปลวกขนาดใหญ่ที่สูงเป็นจอมขึ้นไป
หัวปลวก		รังปลวกที่เป็นดินสูงขึ้น

น ๒๕๐  น ๓๒๗ พืช
น ๒๕๐- น ๒๘๓ พืชต่างๆ
น ๒๕๐ พืชและพรรณไม้
พืช		สิ่งมีชีวิตซึ่งมักมีใบ ราก และขึ้นในดิน เช่น หญ้าเป็นพืชชนิดหนึ่ง
พรรณไม้, พืชพรรณ			พืชชนิดต่างๆ เช่น ในป่ามีพรรณไม้หลายชนิด

น ๒๕๑ พืชลักษณะต่างๆ
ต้นไม้; เฌอ, ตรุ, ทรุม, ทุม, บาทบ, พฤกษ์, พฤกษชาติ, พฤกษา, รุกขชาติ, รุกขา (กวี)		พืช โดยทั่วไปหมายถึงพืชชนิดที่มีลำต้นใหญ่ มีกิ่งแยกออกไป เช่น พุ่มพรรณพฤกษางามตระการตา, มีสวนงดงามเดียรดาษด้วยรุกขชาติ [ล.ว่า ต้น]
พุ่มไม้; ทรสาย (กวี)		พืชที่มีลักษณะเป็นพุ่ม
ซุ้มไม้			พืชที่มีลักษณะเป็นซุ้ม
สุมทุม			พุ่มไม้ เช่น นั่งอยู่ตามสุมทุมพุ่มพฤกษ์; ซุ้มไม้
กอไม้			พืชที่ขึ้นเป็นกอ
เถาไม้เลื้อย; วัลย์, วัลยชาติ, วัลลี (กวี)		พืชที่ลำต้นทอดเลื้อยไป
เถาวัลย์		เถาไม้เลื้อย [มักใช้หมายถึงเถาไม้เลื้อยที่ขึ้นเองในป่าเป็นต้น]
หญ้า; เกลียง, ตฤณ, ตฤณชาติ, ติณ, ติณชาติ (กวี)		ไม้ล้มลุกหลายชนิด ไม่มีกิ่งก้าน

น ๒๕๒ พืชชนิดต่างๆ
พืชชั้นต่ำ		พืชเซลล์เดียว และเซลล์นั้นทำหน้าที่เลี้ยงตัวเองได้
พืชชั้นสูง		พืชหลายเซลล์ แต่ละเซลล์ทำหน้าที่ต่างกันและต้องอาศัยซึ่งกันและกัน
ไม้ล้มลุก, พืชล้มลุก		พืชที่ปลูกมีอายุชั่วคราวชั่วฤดูหนึ่ง เช่น พริก มะเขือ ผักต่างๆ
ไม้ยืนต้น		ต้นไม้ใหญ่ที่มีผลและมีอายุยืนนาน
พืชใบเลี้ยงเดี่ยว		ไม้ล้มลุก ลำต้นเล็กมีใบเลี้ยงใบเดียว ไม่มีเยื่อสร้างความเจริญเติบโต
พืชใบเลี้ยงคู่			ไม้ล้มลุกหรือไม้ยืนต้นซึ่งลำต้นเจริญเติบใหญ่ มีใบเลี้ยง ๒ ใบ มีเยื่อสร้างความเจริญเติบโต
ไม้เนื้ออ่อน			พรรณไม้ซึ่งถือกำเนิดจากเมล็ดที่เกิดจากการผสมพันธุ์ภายนอกรังไข่มีสนเป็นต้น
ไม้เนื้อแข็ง		พรรณไม้ซึ่งถือกำเนิดจากเมล็ดที่เกิดจากการผสมพันธุ์ภายในรังไข่
ไม้ต้น			พรรณไม้ชนิดที่มีลำต้นใหญ่ มีกิ่งแยกออกไป
ไม้พุ่ม			พรรณไม้ชนิดที่มีลักษณะเป็นพุ่ม เช่น กุหลาบเป็นไม้พุ่ม
ไม้เถา, ไม้เลื้อย		พรรณไม้ชนิดที่มีลักษณะเป็นเถาทอดพันสิ่งอื่น เช่น ขจรเป็นไม้เถา
วัชพืช			พืชที่ไม่ต้องการ
พืชเศรษฐกิจ		พืชที่ปลูกแล้วขายได้ เช่น ต้นสน ข้าว
พืชพรรณธัญญาหาร			พืชที่ใช้เป็นอาหารมีข้าวเป็นต้น
ธัญพืช			พืชล้มลุกหลายชนิดใช้เมล็ดเป็นอาหารหลัก เช่น ข้าว ข้าวโพด
ผัก; ผักหญ้า (ไม่ทางการ)		พืชที่ใช้ใยหรือหัวเป็นต้นเป็นอาหาร
ไม้ผล			พรรณไม้ที่ให้ผล เช่น มะม่วงเป็นไม้ผล
ไม้ดอก		พรรณไม้ที่ให้ดอก เช่น มะลิเป็นไม้ดอก
ไม้ใบ			พรรณไม้ที่ใบงาม เช่น ชอบปลูกทั้งไม้ดอกไม้ใบ 
ไม้ประดับ		พรรณไม้ที่ปลูกประดับอาคารสถานที่ เช่น ปลูกเฟื่องฟ้าเป็นไม้ประดับ
ไม้ดัด			พรรณไม้ที่ดัดกิ่งให้เป็นรูปต่างๆ ตามต้องการ
บอนไซ, ไม้แคระ		พรรณไม้ใหญ่ที่ปลูกในกระถาง บังคับให้มีขนาดเล็กกว่าปรกติ

น ๒๕๓ พืชชั้นต่ำ
เห็ด		พืชชั้นต่ำที่ไม่มีสีเขียว มักขึ้นตามดินและต้นไม้ มีชื่อต่างๆ เช่น เห็ดโคน เห็ดหูหนู เห็ดฟาง เห็ดหอม [ล.ว่า ดอก]
รา		พืชชั้นต่ำที่มักมีสีแดง เหลืองหรือเทา มีขนาดเล็กมาก มักขึ้นตามของบูดหรือที่ชื้นแฉะ
สาหร่าย		พืชชั้นต่ำซึ่งส่วนใหญ่มีสีเขียวและอยู่ในน้ำ
ตะไคร่			พืชชั้นต่ำ มีสีเขียว เกิดในน้ำตามต้นไม้ พื้นดิน หรือกำแพงที่ชุ่มชื้น
จอก			พืชชั้นต่ำซึ่งลอยอยู่บนผิวน้ำไม่มีลำต้น มีแต่รากเป็นกลุ่มใหญ่ ใบเป็นแผ่นสีเขียวสดซ้อนๆ กันเป็นกลุ่ม
จอกแหน, แหน		พืชชั้นต่ำซึ่งมีขนาดเล็กกว่าจอกมาก มีใน ๒ ใบเป็นรูปไข่เล้กๆ ค่อนข้างหนา ด้านบนสีเขียว ด้านล่างสีม่วง ชอบลอยอยู่ในน้ำนิ่งๆ

น ๒๖๐  น ๒๘๐ พืชที่ใช้เป็นอาหาร
น ๒๖๐ ข้าว
ข้าว		พืชที่ใช้เมล็ดเป็นอาหารสำคัญมีหลายชนิดหลายพันธุ์ [ล.ว่า เม็ด, เมล็ด; เรียกตามภาชนะที่บรรจุ เช่น ถุง จาน]
ธัญชาติ, ธัญพืช		คำรวมเรียกข้าวต่างๆ เช่น ข้าวเปลือก ข้าวสาลี
ข้าวเจ้า			ข้าวที่มีเนื้อเมล็ดใส เมื่อหุงแล้วเมล็ดมักล่อน ไม่เกาะติดกัน
ข้าวเหนียว		ข้าวที่เนื้อเมล็ดขุ่นกว่าข้าวเจ้า เมื่อหุงหรือนึ่งแล้ว เมล็ดจะเหนียวติดกัน
ข้าวโพด		ข้าวที่มีเมล็ดกลม เกาะอยู่กับฝักกลมๆ ยาวๆ [ล.ว่า ดอก, ฝัก]
ข้าวฟ่าง		ข้าวที่เมล็ดกลมเล็กเกาะกันเป็นพวง
ข้าวมันปู		ข้าวที่มีสีแดงคล้ำ
ข้าวสาลี		ข้าวพันธุ์ต่างประเทศ มักใช้ทำขนมปัง
ข้าวไรย์		ข้าวพันธุ์ต่างประเทศ ใช้ทำขนมปังดำและเหล้า
ข้าวโอ๊ต		ข้างพันธุ์ต่างประเทศ ใช้เป็นอาหารของคนและม้า
ข้าวบาร์เลย์		ข้างพันธุ์ต่างประเทศ ใช้เป็นอาหารและทำเบียร์

น ๒๖๑ ชนิดของข้าว
ข้าวเบา, ข้าวสามเดือน		ข้าวชนิดหนึ่งที่เก้บเกี่ยวได้ในระยะเวลา ๓ เดือน
ข้าวหนัก		ข้าวชนิดหนึ่งที่ได้ผลช้า

น ๒๖๒ ข้าวในระยะต่างๆ ของการผลิต
ข้าวเปลือก		เมล็ดข้าวที่ยังไม่ได้เอาเปลือกออก
ข้าวปลูก		ข้าวเปลือกที่เก็บไว้สำหรับทำพันธุ์
กล้า, ข้าวกล้า			ข้าวเปลือกที่เพาะไว้สำหรับย้ายไปปลูกที่อื่น
หางข้าว		ข้าวเปลือกที่นวดแล้ว ยังมีข้าวลีบปนอยู่มาก
ข้าวกล้อง, ข้าวแดง		ข้าวที่สีหรือตำแล้วยังมีเปลือกหุ้มเมล็ดสีแดงติดอยู่
ข้าวซ้อม		ข้าวกล้องที่ซ้อมจนขาว
ข้าวซ้อมมือ		ข้าวกล้องที่ซ้อมด้วยมือจนขาว
ข้าวสาร		ข้าวเปลือกที่สีซ้อมจนเหลือแต่เมล็ดขาว
ข้าวเม่า		ข้าวเปลือกที่ยังไม่แก่จัดเอามาคั่วแล้วตำให้แบน

น ๒๖๓ ชนิดของข้าวเปลือก
ข้าวเก่า			ข้าวที่เก็บเกี่ยวไว้ค้างปี
ข้าวใหม่		ข้าวที่เก็บเกี่ยวใหม่ในปีนั้น
ข้าวนาเมือง		ข้าวเปลือกที่มีเมล็ดสั้นเนื้อฟ่าม
ข้าวนาสวน		ข้าวเปลือกที่มีเมล็ดแข็งเป็นมัน

น ๒๖๔ ต้นข้าวและเมล็ดข้าว
ฟาง		ต้นข้าวที่นวดเอาเมล็ดออกแล้ว [ล.ว่า เส้น; ฟ่อน, กอง, ลอม]
รวง		ช่อเมล็ดข้าว [ล.ว่า รวง]
ลูกข้าว		รวงข้าวที่เกิดจากตอต้นข้าวที่เกี่ยวแล้ว
กากข้าว		ข้าวเปลือกที่ปนอยู่ในข้าวสารหรือข้าวสุก
ปลายข้าว		ข้าวสารที่เมล็ดแตกหรือแหลก
รำ		ผงเยื่อเมล็ดข้าวสาร
แกลบ			เปลือกข้าวที่สีหรือตำแตกออกจากเมล็ดข้าว
ลำพวน		เศษฟางและข้าวลีบที่ใช้การไม่ได้

น ๒๖๕ ข้าวที่รวมกัน
ลอม			กองฟางกองข้าวเป็นต้นซึ่งรวมกันขึ้นเป็นจอม
ฟ่อน			หญ้าหรือต้นข้าวจำนวนมากที่เอามารวมกันเป็นมัด

น ๒๗๐  น ๒๗๓ ผัก
น ๒๗๐ พรรณไม้ใช้ใบเป็นผัก
กะหล่ำ		ไม้ล้มลุกมีหลายพันธุ์ เช่น กะหล่ำปลีหรือกะหล่ำใบ, กะหล่ำดอกหรือกะหล่ำต้น, กะหล่ำดาว, และกะหล่ำปม
ผักกาด			ไม้ล้มลุกหลายชนิดหลายสกุล เช่น ผักกาดขาว, ผักกาดหอม, ผักกาดกวางตุ้ง, ผักกาดขมหรือผักกาดเขียว
ผักกระเฉด; ผักรู้นอน (ราชา)		ไม้น้ำซึ่งขึ้นลอยอยู่ในน้ำ ตามลำต้นมีปลอกเป็นปุยขาวๆ เกาะอยู่เป็นทุ่นเรียกว่านม
ผักบุ้ง; ผักทอดยอด (ราชา)			ไม้เถาที่ทอดเลื้อยตามพื้นดินหรือบนผิวน้ำ ดอกสีขาวหรือม่วงอ่อนลำต้นกลวง ยอดกินได้
ตำลึง			ไม้เถา มีมือเกาะ
ชะพลู, ช้าพลู		ไม้เถวใบเหมือนใบพลูต้นและใบมีรสเผ็ดเล็กน้อย
ขึ้นฉ่าย		ไม้ล้มลุก ใบคล้ายผักชี แต่โตกว่า กลิ่นฉุน
กุยช่าย			ไม้ล้มลุกคล้ายต้นหอมหรือกระเทียม ใบแบนๆ กลิ่นฉุน

น ๒๗๑ พรรณไม้ใช้ผลเป็นผัก
ฟัก		ไม้เถา มีหลายชนิด เช่น ฟักเขียว ผลคล้ายแตงโมแต่โตกว่าฟักทอง, ฟักเหลือง ผลแป้นๆ เป็นพู เนื้อในสีเหลือง
แฟง		ฟักพันธุ์หนึ่ง ผลเล็ก ผิวบาง มีขน
แตง		ไม้เถา มีหลายชนิด เช่น แตงกวา ผลเล็ก, แตงร้าน ผลโต
บวบ		ไม้เถา ดอกสีเหลือง มีหลายชนิด เช่น บวบเหลี่ยม, บวบหอม
มะระ		ไม้เถา ผลขรุขระ รสขม
มะเขือ		ไม้พุ่ม มีหลายชนิด เช่น มะเขือยาว, มะเขือไข่เต่า

น ๒๗๒ พรรณไม้ใช้ฝักและเมล็ดเป็นผัก
ถั่ว		ไม้เถา มีหลายชนิด เช่น ถั่วฝักยาว ฝักกลมยาว, ถั่วพู, ฝักแบนๆ เป็นเหลี่ยม, ถั่วลันเตาฝักเล็กๆ เมล็ดโต
มะรุม		ไม้ต้น ฝักยาว ใช้แกง
กระถิน	ไม้ต้นหรือไม้พุ่ม ฝักแบน
สะตอ		ไม้ต้น ฝักแบนยาว

น ๒๗๓ พรรณไม้ใช้ก้านใบเป็นผัก
บอน		ไม้ล้มลุก ใบมีสีและลายต่างๆยางคัน
คูน		ไม้ล้มลุก ต้นและใบเล็กกว่าบอนก้านใบสีเขียวอ่อนมีนวล

น ๒๗๔ พรรณไม้ใช้หัวหรือเหง้าเป็นอาหาร
มัน		ไม้เถาหรือไม้ต้น มีหลายชนิด เช่น มันเทศ, มันฝรั่ง, มันมือเสือ, มันสำปะหลัง [ล.ว่า หัว]
เผือก		ไม้ล้มลุก ต้นและใบคล้ายบอน [ล.ว่า หัว]
กลอย		ไม้เถามีหนาม หัวกลมใหญ่อยู่ใต้ดิน หัวดิบมีพิษเบื่อเมา แต่เมื่อแช่น้ำไหลและทำให้สุกแล้วกินได้ [ล.ว่า หัว]
ขมิ้น		ไม้ล้มลุก มีหลายชนิด ส่วนใหญ่มีเหง้าสีเหลือง [ล.ว่า แง่ง; ถ้าหั่นตามขวางว่า แว่น]

น ๒๗๕ พรรณไม้ใช้ปรุงกลิ่นและ/หรือรสอาหาร
ผักชี		ไม้ล้มลุก ใบเล็ก ดอกเล็กสีขาว ผมกลม กลิ่นฉุน
กระวาน		ไม้ล้มลุก ใบมีรูปไข่ปลายแหลม ผลมีกลิ่นฉุน; ใบของไม้ต้นิดหนึ่งกลิ่นฉุน
พริกไทย		ไม้เถา ผลมีรสเผ็ดร้อน
จันทน์เทศ		ไม้ต้น เมล็ดและรกหุ้มเมล็ดมีกลิ่นฉุน
กานพลู		ไม้ต้น ดอกตูม มีรสเผ็ดร้อน
หอม			ไม้ล้มลุก หัวเป็นกลีบๆ กลิ่นฉุน
กระเทียม		ไม้ล้มลุกคล้ายต้นหอม หัวเป็นกลีบๆ เมื่อแห้งแล้วสีขาวกลิ่นฉุน
ขิง			ไม้ล้มลุก เหง้ามีรสเผ็ด [ล.ว่า แง่ง; ถ้าหั่นตามขวางว่า แว่น; ถ้าซอย ว่า เส้น]
ข่า			ไม้ล้มลุก ขึ้นเป็นกอ เหง้ามีกลิ่นฉุน [ล.ว่า แง่ง; ถ้าหั่นตามขวาง ว่า แว่น]
ตะไคร้			ไม้ล้มลุก ขึ้นเป็นกอ ใบบางยาวคล้ายใบหญ้าคา กลิ่นหอม
กระชาย		ไม้ล้มลุก ต้นเตี้ย มีลำต้นเป็นหัวกลมอยู่ใต้ดิน มีรากเป็นหัวเรียวยาว
แมงลัก		ไม้ล้มลุก ใบมีขน กลิ่นฉุน
โหระพา		ไม้ล้มลุก ใบคล้ายแมงลัก มีกลิ่นฉุน
กะเพรา		ไม้ล้มลุก จำพวกโหระพาและแมงลัก มีกลิ่นฉุน
สะระแหน่		ไม้ล้มลุก ใบมีกลิ่นฉุน
มะกรูด		ไม้ต้น ผลขรุขระ รสเปรี้ยว ผลและใบมีกลิ่นหอมฉุน
ส้มซ่า			ไม้พุ่ม ผลขรุขระโตกว่าผลมะกรูดเล็กน้อย กลิ่นหอมฉุน
มะนาว			ไม้พุ่ม ผลเล็ก รสเปรี้ยว
มะอึก			ไม้พุ่ม ต้นมีหนาม ใบและผลเป็นขน ผลสุกรสหวานอมเปรี้ยวกลิ่นฉุน
มะขาม			ไม้ต้น ฝักมีรสเปรี้ยว
มะดัน			ไม้ต้น ผลสีเขียว รสเปรี้ยวจัด 
พริก			ไม้ล้มลุก ผลมีรสเผ็ด มีหลายชนิด เช่น พริกขี้หนู, พริกหยวก, พริกชี้ฟ้า

น ๒๘๐ ไม้ผลบางชนิดที่ผลคล้ายกัน
มะปราง		ไม้ยืนต้นขนาดกลางใบคล้ายมะม่วงแต่เล็ก ปลายแหลม ผลเป็นรูปไข่
มะปริง			มะปรางชนิดหนึ่ง ใบมหญ่ขนาดใบมะม่วงเขื่องๆ ผลรสเปรี้ยว
กาวาง, มะยง			มะปรางผลโตขนาดฟองไข่เป็ด รสเปรี้ยวจัด
มะยงชิด		มะยงที่ผลย่อมลงเล็กน้อยเปลือกเปรี้ยว เนื้อหวาน
ลังสาด, ลางสาด		ไม้ต้น ผลกลมๆ ออกเป็นพวง รสหวาน เม็ดในขม
ลองกอง		ลางสาดพันธุ์หนึ่ง เปลือกหนายางน้อย
มะพร้าว		ไม้ต้น ผลใช้ทำน้ำมันและปรุงอาหาร
แพร้ว, มะแพร้ว		มะพร้าวพันธุ์หนึ่งทะลายไม่แยกแขนง ผลเล็กและมีจุกตอนปลาย
ตะโก			ไม้ต้นเปลือกสีดำคล้ำ มีหลายชนิด เช่น ตะโกสวน, ตะโกนา
พลับ, มะพลับ			ไม้ต้นขนาดกลางเปลือกสีดำ ผลคล้ายตะโกสวนแต่เล็กกว่ามาก ผลอ่อนสีเขียวพอสุกสีแดง

น ๒๘๑ ไม้ดอกบางชนิดที่อาจเรียกชื่อสับสน
กัลปพฤกษ์, ราชพฤกษ์		ไม้ต้น ดอกสีชมพู ฝักมีขน มีอยู่ ๒ ชนิด
คูน, ชัยพฤกษ์, ลมแล้ง		ไม้ต้น ดอกสีเหลือง ช่อดอกยาวห้อย ฝักไม่มีขน
ตะแบก		ไม้ต้นหลายชนิด ผิวเปลือกเรียบล่อนเป็นสะเก็ด ดอกสีม่วง
เสลา			ไม้ต้น ใบมีขน ดอกสีขาวหรือม่วงออกเป็นช่อใหญ่ตามปลายกิ่ง
บัว; กมุท, จงกล, จงกลนี, ปทุม, ปทุมชาติ, ประทุม, ประทุมมาลย์, ปัทม์, อุบล, อุบลชาติ (กวี)			ไม้น้ำหลายสกุลหลายวงศ์
บัวสาย; อุบล, อุบลชาติ (กวี)			บัวก้านอ่อน ไม่ชูตั้ง
บัวหลวง; ประทุม, ประทุมชาติ, ปัทม์ 		บัวก้านแข็งและขรุขระ
บัวขาบ, บัวผัน, นิลุบล, นิโลบล, นิโลตบล (กวี)		บัวสาย ดอกสีคราม
บัวเผื่อน		บัวสาย ดอกสีม่วงอ่อน
กุมุท, โกมุท (กวี)		บัวสาย ดอกสีขาว
บุณฑริก, ปุณฑริก, ปุณฑริกชาติ (กวี)		บัวหลวง ดอกสีขาว
โกกนท, โกกนุท, ประทุม (กวี)		บัวหลวง ดอกสีแดง
สัตตบงกช (กวี)		บัวหลวงพันธุ์หนึ่ง
สัตตบุษย์ (กวี)		บัวหลวงพันธุ์หนึ่ง
สัตตบรรณ (กวี)		บัวสายพันธุ์หนึ่ง

น ๒๘๒ พรรณไม้ใช้ทำยา
ดีปลี			ไม้เถา ผลอัดแน่นเป็นช่อ มีรสผ็ดร้อน [ล.ว่า ดอก]
การบูร			ไม้ต้น เนื้อไม้มีสารสีขาว กลิ่นฉุนร้อน กลั่นแยกออกเป็นเม็ด
อบเชย			ไม้ต้นหลายชนิด
กระวาน, พริกไทย, กานพลู, แมงลัก			ดูความหมายใน น ๒๗๕

น ๒๘๓ ต้นอ่อน
หน่อ			ต้นอ่อนที่งอกจากกอหรือเหง้าของต้นเดิม เช่น หน่อกล้วย, หน่อไผ่ [ล.ว่า หน่อ]
ตะเกียง		หน่อสับปะรดที่แตกออกจากโคนขั้วของผล; หน่อกล้วยไม้ประเภทหวายที่แตกออกจากข้อ [ล.ว่า ตะเกียง]
กล้า			ต้นอ่อนของข้าวที่เพาะไว้สำหรับย้ายไปปลูกที่อื่น เช่น ข้าวกล้าในนากำลังงาม; โดยอนุโลมเรียกต้นอ่อนของพรรณไม้ที่เพาะไว้สำหรับย้ายไปปลูกที่อื่น เช่น ข้าวกล้าในนากำลังงาม; โดยอนุโลมเรียกต้นอ่อนของพรรณไม้ที่เพาะไว้สำหรับย้ายไปปลูกที่อื่น เช่น กล้าไม้ กล้าพริก
เอ็มบริโอ		ดูความหมายใน น ๑๙๗

น ๒๙๐ ลักษณะต้นไม้
แจ้		เตี้ยและมีกิ่งทอดแผ่ไปโดยรอบ เช่น มะม่วงต้นแจ้
เปลา			สูงชะลูดไม่มีกิ่งที่ลำต้น
ร่มรื่น			มีใบดกทำให้ร่มและดูงาม เช่น มีต้นไม้ ๒ ฟากถนน ดูร่มรื่น
ครึ้ม			ดูมืด เช่น มีต้นไม้ขึ้นครึ้ม
ร่มครึ้ม		ร่มมากดูมืด เช่น มีต้นมะขามใหญ่ร่มครึ้ม
อวบน้ำ		มีเนื้อชุ่มน้ำ เช่น ใบหางจระเข้เป็นทางยาวอวบน้ำ
สูง, เตี้ย		ดูความหมายใน ท ๒๔๖ 

น ๒๙๑ การงอกงามและการตาย
งอก			โผล่ออกจากเมล็ดและจะกลายเป็นต้นต่อไป เช่น รากงอก
งอกงาม		เจริญดี
ขึ้น			งอกแล้วกลายเป็นต้นไม้ เช่น หญ้าขึ้นเขียว
เติบโต, โต		มีขนาดใหญ่ขึ้นหรือสูงขึ้น เช่น ต้นกล้วยโตวันโตคืน
ตกสนับ		อาการที่หญ้าโทรมทับหญ้าที่ขึ้นใหม่
เหี่ยว			ไม่สดชื่น
เหี่ยวแห้ง, แห้งเหี่ยว			ไม่สดชื่นเพราะขาดน้ำหล่อเลี้ยง
เฉา			ไม่สดชื่นเพราะได้รับแสงแดดมากเกินไปหรือไม่ได้น้ำนานๆ
เหี่ยวเฉา		ไม่สดชื่นเพราะขาดน้ำและได้รับแสงแดดแรง
ตายนึ่ง			เฉาหรือเหี่ยวเพราะถูกแดดหรือไอร้อนอย่างถูกนึ่ง
แห้ง, เน่า, ตาย			ดูความหมายใน ท ๒๕๐, น ๓๑๕, ว ๘๒
ตายพราย		ตายแต่ยังไม่ออกผล [ใช้แก่ต้นไม้บางชนิด เช่น กล้วย ถั่วแระ]
ตายฝอย		แห้งตายเพราะแล้ง
ตายขุย			ออกดอกเป็นเมล็ดแล้วตาย [ใช้แก่ต้นไม้จำพวกไผ่]

น ๒๙๒ การมีใบและไม่มีใบและดอก
ออก			เคลื่อนมาจากภายใน เช่น ออกราก, ออกดอก, ออกช่อ, ออกผล, ออกปลี
ผลิ			งอกออกมา [ใช้แก่ใบและดอก] เช่น ผลิใบอ่อน
แตก			งอกออกมา [ใช้แก่ใบ ดอกและลำต้น] เช่น แตกใบอ่อน, แตกดอกตูม, แตกยอด, แตกกิ่งก้าน, แตกหน่อ, แตกกอ, แตกมือ
ตกจั่น			ออกดอก [ใช้แก่หมากและมะพร้าว]
ตกขุย			ออกดอกเป็นเมล็ด [ใช้แก่ไผ่]
ตกเครือ		ออกเครือ [ใช้แก่กล้วย]
ระบัด			แตกใบอ่อน; แตกขนอ่อน
ทิ้งใบ, ปลิดใบ, สลัดใบ		ใบร่วง เช่น ต้นไม้สลัดใบจนเหลือแต่กิ่งก้าน
ผลัดใบ		ใบแก่ร่วงแล้วผลิใบใหม่ตามฤดูกาล

น ๒๙๓ การมีผล
สอนเป็น		เริ่มมีผล
ติดผล, ติดลูก			ผลติดอยู่กับต้น ไม่ร่วงหล่น
ทะวาย			ที่ออกผลไม่ตรงตามฤดูกาล เช่น มะม่วงทะวาย
ตอแหล		ที่ออกผลเร็วผิดปรกติ เช่น มะเขือตอแหล
ตัวผู้			ที่ไม่ออกผลอยู่โดยตลอด เช่น มะละกอตัวผู้

น ๒๙๔ การเคลื่อนไหว
แกว่งไกว, โยก, เอน, ลู่, เอนลู่, ล้มระเนน, ล้มระเนระนาด, โค่น		ดูความหมายใน ท ๒๖๐, ท ๒๖๖

น ๓๐๐  น ๓๑๙ ส่วนของพืช
น ๓๐๐ ส่วนที่อยู่ใต้ดิน
ราก		ส่วนของต้นไม้ที่อยู่ใต้ดิน
รากคุด			รากที่งอกงออยู่ภายในไม่โผล่ออกมาตามปรกติ
รากแก้ว		รากที่หยั่งลึกลงไปในดินทางแนวดิ่ง เป็นหลักสำคัญที่ทำให้ต้นไม้ยืนต้นอยู่ได้
รากแขนง		รากที่แผ่ออกจากรากแก้วไปในแนวระดับ สำหรับหาอาหารและค้ำจุนต้นไม้
หัว		ส่วนที่อยู่ใต้ดินของพืชบางชนิดมักมีลักษณะกลม เช่น หัวหอม
เหง้า		โคนที่จมอยู่ใต้ดินของพืชบางชนิดมีลักษณะเป็นก้อนโต เช่น เหง้ากล้วย
แง่ง		ส่วนที่งอกเป็นแง่งออกมาจากเหง้า เช่น ขิง ข่า กะทือ เป็นต้น
จุก		ขมวดรากที่หัวของพืชบางชนิด เช่น จุกกระเทียม

น ๓๐๑ ส่วนที่อยู่เหนือดิน
ลำต้น			ส่วนของต้นไม้ที่อยู่เหนือดิน ไม่นับรวมกิ่งก้าน มีลักษณะเป็นลำ
เถา			ลำต้นของไม้เลื้อย
คอ			ส่วนลำต้นของพรรณไม้วงศ์ปาล์มที่อยู่ระหว่างใบล่างสุดกับยอด
โคนไม้; รุกขมูล (เขียน)		ส่วนล่างของลำต้น
พอน, พูพอน			รากหรือโคนต้นไม้ที่ขึ้นเป็นปีกหรือปมแผ่ขยายออกไปรอบๆ เพื่อพยุงลำต้น
ปล้อง			ช่วงระยะระหว่างข้อของไม้ไผ่หรืออ้อย ฯลฯ
ข้อ		ส่วนที่คั่นปล้องไม้
ย่านไทร		รากไทรที่อยู่บนดิน

น ๓๐๒ รอยที่ต้นและสิ่งที่ติดกับต้น
ตา		ส่วนของต้นไม้ตรงที่แตกกิ่ง
แผลใบ		รอยแผลเป็นติดอยู่ตามลำต้นหรือกิ่งหลังจากที่ใบหลุดร่วงไปแล้ว		
นม			สิ่งที่มีลักษณะเป็นยขาวห่อหุ้มต้นผักกระเฉดหริห้อยติดอยู่ตามข้อพังพวย เช่น นมผักกระเฉด, นมพังพวย

น ๓๐๓ ส่วนนอกและในลำต้น
เปลือก			ดูความหมายใน ท ๘๔
เปลือกนอก		ส่วนที่หุ้มลำต้นส่วนนอก
เปลือกใน		ส่วนที่ถัดจากเปลือกนอกเข้าไป มักมีน้ำเลี้ยงหรือยางไหลซึมเมื่อถูกตัด
กาบ			เปลือกหุ้มชั้นนอกลำต้น ผล หรือ ดอกของต้นไม้บางชนิด ลอกออกได้เป็นชั้นๆ เช่น กาบมะพร้าว, กาบหมาก, กาบกล้วย
กาบปูเล		ส่วนล่างของทางใบที่หุ้มรอบลำต้นหมาก เมื่อแก่จัดแล้วหลุดลงมา
เยื่อไม้			สิ่งที่เป็นแผ่นบางอยู่ภายในต้นไม้บางชนิด
หยวก			ส่วนในของลำต้นกล้วย [ล.ว่า ท่อน]
กะพี้			เนื้อไม้ที่อยู่ถัดเปลือกในเข้าไปเป็นวงแหวนหนาหรือบางแล้วแต่ชนิดและอายุของต้นไม้
แก่น			เนื้อไม้แข็งอยู่กลางลำต้นถัดกะพี้เข้าไป มีสีเข้มและทนทานกว่ากะพี้

น ๓๐๔ ส่วนที่แยกจากต้น
กิ่ง, กิ่งก้าน		ส่วนที่แยกออกจากต้น
แขนง			กิ่งไม้เล็กๆ ที่แยกออกจากกิ่งใหญ่; กิ่งไม้เล็กๆ ที่แตกใหม่จากลำของไม้พวกไผ่
สาขา			ดูความหมายใน ท ๘๐ 
คบ, คบไม้, ค่าคบ		ง่ามต้นไม้ตรงที่กิ่งใหญ่แยกจากต้น
ก้าน			ส่วนที่ต่อดอกหรือใบหรือผลกับกิ่งไม้; กระดูกกลางของใบไม้บางชนิด เช่น มะพร้าว จาก กล้วย
ทาง			ลำก้านของพรรณไม้บางชนิด เช่น หมาก มะพร้าว ตาล ลาน เต่าร้าง
ตะแง้, ระแง้		แขนงของทะลายหมากหรือแขนงของรวงข้าว
ตะโหงก		โคนทางมะพร้าวแห้ง
ไหล, หางไหล		ส่วนของพรรณไม้บางชนิดเช่นบอนและบัวซึ่งเลื้อยหรือชอนไปแตกหน่อ [ล.ว่า ไหล]
มือ		ส่วนของไม้เลื้อยบางชนิดมีลักษณะเป็นเส้น ใช้เกาะสิ่งอื่นอย่างมือ เช่น มือตำลึง, มือบวบ
สายบัว			ก้านบ้วสายที่เป็นเส้นยาวใช้เป็นผักได้
เรียวหนาม		แขนงไม้ไผ่ที่มีหนาม มักแตกออกจากบริเวณโคน

น ๓๐๕ ใบ	
ใบ; ทล, บัตร, สลึก (กวี)		ส่วนของพืชที่ติดอยู่กับกิ่งหรือก้านเป็นต้นโดยมากมีลักษณะแบน
ใบตอง			ใบกล้วย [ล.ว่า ทาง; ถ้าเป็นใบตองที่พับ ว่า พับ, แหนบ]

น ๓๐๖ ความอ่อนแก่ของใบ
แรกผลิ		เพิ่งงอกออกมา เช่น ใบไม้แรกผลิรูปร่างเรียวงามนุ่มนิ่ม
เพสลาด		ไม่อ่อนไม่แก่ กำลังพอดี [ใช้แก่ใบไม้บางชนิดที่ใช้เป็นอาหาร] เช่น ใบทองหลาง
อ่อน, แก่		ดูความหมายใน ว ๗๘

น ๓๐๗ อาการของใบ
พลิกพลิ้ว		ค่อยๆ กลับเป็นอีกด้าน เช่น ใบไม้พลิกพลิ้ว
ปลิดปลิว		หลุดจากขั้วและปลิวไป
ไหว, หมุน, ร่วง, ปลิว		ดูความหมายใน ท ๒๖๐, ท ๒๖๒, ท ๒๖๖, ท ๒๗๐

น ๓๐๘ ดอก	
ดอก, ดอกไม้; กระบอก, กะบัง, กุสุม, กุสุมา, กุสุมาลย์, จราว, จาว, ดวงมาลย์, บุปผชาติ, บุปผา, บุษบง, บุษบัน, บุษบา, บุษปะ, บุหงัน, ผกา, พบู, พันลอก, เพยีย, มาลย์, มาลา, มาลี, สร้อย (กวี)		ส่วนหนึ่งของพรรณไม้ซึ่งทำให้เกิดผลและเมล็ดเพื่อสืบพันธุ์ [ล.ว่า หัว]
จั่น		ดอกของหมากหรือมะพร้าวที่ยังมีกาบหุ้ม [ล.ว่า จั่น]
ดอกถวายพระ; กระชอมดอก		ดอกไม้ตัวผู้ของพรรณไม้เลื้อย เช่น ฟักทอง บวบ
งวง		จั่นมะพร้าวและช่อดอกตัวผู้ของตาล

น ๓๐๙ ส่วนของดอก
กลีบ			ส่วนของดอกไม้ที่เรียงหรือซ้อนกันเป็นชั้นๆ รอบเกสร กลีบชั้นในเรียกกลีบดอก กลีบชั้นนอกเรียกกลีบรองกลีบดอก; สิ่งอื่นที่มีลักษณะเช่นนั้น เช่น กลีบส้ม, กลีบเมฆ [ล.ว่า กลีบ]
เกสร			ส่วนในของดอกไม้ โดยมากเป็นเส้นๆ เช่น เกสรบัว
เรณู			ละอองเกสร เช่น ภายในอับเรณูมีละอองเรณู
หางหนู		ส่วนของแขนงช่อดอกของหมากและมะพร้าวที่ดอกตัวผู้ร่วงหมดแล้ว [ล.ว่า เส้น, หาง]
กาบเขียง		เปลือกที่หุ้มจั่นหมากจั่นมะพร้าวที่ยังสดอยู่ [ล.ว่า กาบ]

น ๓๑๐ ลักษณะและสภาพของดอก
กลีบซ้อน		กลีบดอกเรียงทับกันเป็นชั้น
กลีบลา		กลีบดอกชั้นเดียว
ตูม			กลีบดอกยังไม่คลี่ออก เช่น กุหลาบตูม
แรกแย้ม		ดอกเพิ่งคลี่กลีบ เช่น กุหลาบแรกแย้ม
บาน			กลีบดอกขยายออก เช่น บัวบาน
โรย, โรยรา		หมดความสดชื่นพร้อมจะร่วงหล่น เช่น บัวโรย
เหี่ยว, เหี่ยวแห้ง, แห้งเหี่ยว, เฉา, เหี่ยวเฉา, แห้ง, แรกผลิ		ดูความหมายใน น ๒๙๑, ท ๒๕๐, น ๓๐๖

น ๓๑๑ อาการของดอกไม้
แย้ม			เผยออกเล็กน้อย
ขยายกลีบ, คลี่กลีบ, บาน		เผยออกมาก เช่น กุหลาบบานสล้าง, ดอกไม้ป่าบานไสว, ดอกผักบุ้งบานสะพรั่ง, ดอกไม้ข้างทางบานสลอน
แบ่งบาน		บานออกทีละน้อยโดยกลีบชั้นนอกค่อยๆ บานก่อนกลีบชั้นใน เช่น มวลดอกไม้แบ่งบานสลอน
หุบ		ดูความหมายใน ท ๑๘๘ 
คอพับคออ่อน		ก้านดอกอ่อนพับลง

น ๓๑๒ ผล และฝัก
ลูก; ผล (ทางการ)		สิ่งที่จะสืบเป็นพรรณไม้ต่อไป เช่น มะม่วงลูกดก
ผลไม้, ลูกไม้		ผลของต้นไม้ซึ่งใช้บริโภค
ผลาผล		ลูกไม้ใหญ่น้อย
สมอ		ลูกฝ้าย
ฝัก		สิ่งหุ้มเม็ดของพรรณไม้บางชนิด เช่น ฝักถั่ว, ฝักมะขาม

น ๓๑๓ ส่วนของผลหรือฝัก
เม็ด		ส่วนภายในผลหรือฝักที่เพาะเป็นต้นขึ้นได้ มีทั้งขนาดใหญ่และขนาดเล็ก เช่น เม็ดมะม่วง, เม็ดขนุน
เมล็ด		เม็ดขนาดเล็ก เช่น เมล็ดข้าว, เมล็ดถั่ว แต่มีข้อยกเว้นบ้าง เช่น เมล็ดมะม่วง มีขนาดใหญ่
ลูกไผ่		เมล็ดไผ่ที่เกิดแล้วทำให้ต้นตาย
ขุยไผ่		เมล็ดไผ่ที่ตกลงมากองอยู่ที่กอไผ่
ซัง		แกนข้าวโพด; สิ่งที่เป็นเส้นๆ หุ้มยวงขนุน
กรัก		แก่นสีเหลืองในผลขนุน ใช้ต้มเอาน้ำย้อมผ้า
เนื้อ		ส่วนที่อยู่ถัดเปลือกของผลไม้ต่างๆ
ยวง		เนื้อในของขนุนที่หุ้มเมล็ด 
แก้ม		ส่วนข้างของผลไม้ซึ่งมีลักษณะคล้ายแก้ม เช่น ฝานมะม่วงออกสองแก้ม
กล้าม		เนื้อมะพร้าวห้าว
ส้มมะขาม		ดูความหมายใน ป ๗๐
จาว		ส่วนที่งอกอยู่ภายในผลไม้บางชนิด เช่น จาวตาล [ล.ว่าจาว]
ดีบัว		ต้นอ่อนซึ่งอยู่ในเม็ดบัว มีรสขม
เปลือก		ดูความหมายใน ท ๘๔
กะโหลก		ส่วนแข็งที่หุ้มเนื้อมะพร้าวหรือตาลเป็นต้น เช่น กะโหลกมะพร้าว
กะลา		กะโหลกที่ผ่าซีก
กรุบมะพร้าว		กะลาอ่อนของมะพร้าว
หนาม; กัณฏกะ, กัณฐกะ (กวี)		ส่วนแหลมๆ ที่งอกออกจากผลของทุเรียนหรือกิ่งไม้เป็นต้น
รังบวบ		ส่วนในผลบวบที่แก่จนแห้ง

น ๓๑๔ ดอกหรือผลที่อยู่รวมกัน
ช่อ, พวง, รวง		ดูความหมายใน ท ๗๓, น ๒๖๔
ทะลาย			ช่อผลหมาก มะพร้าว และตาลเป็นต้น [ล.ว่า ทะลาย]
หวี		กลุ่มของผลกล้วยที่มีขั้วติดเรียงกันอยู่ [ล.ว่า หวี]
เครือ		งวงที่มีหวีกล้วยติดอยู่ [ล.ว่า เครือ]

น ๓๑๕ ลักษณะผลไม้
หัวกระเด็น		โตและเด่นว่าเพื่อน มักใช้แก่ผลไม้บางชนิด เช่น มะม่วง มะปราง
กันตะกรน		เดนคัด
ท้องขึ้นทองพอง		ช้ำจวนจะเสีย เช่น กล้วยท้องขึ้นท้องพอง
ขบเผาะ		ยังอ่อนอยู่ มีขนาดเท่าหัวแม่มือ [ใช้แก่มะม่วง]
ห่าม		ใกล้จะสุก
จำบ่ม		แก่ยังไม่ได้ที่ เก็บเอามบ่มให้สุก เช่น มะม่วงจำบ่ม
แก่		ดูความหมายใน ว ๗๘
แก่เกินกิน		กินไม่ดีเพราะแก่เกินไป
สุกแดด		ถูกเผาให้สุกก่อนเวลาที่ควรสุก
ขึ้นนวล		มีนวลที่ผิว
เข้าไคล		ลักษณะมะม่วงที่แก่มีนวล มีเมล็ดแข็ง
งอม, สุกงอม		สุกจัดจนเกือบเน่าหรือเละ
เน่า		เสียและมีกลิ่นเหม็น
ลืมต้น		คลายความเปรี้ยวลงหลังจากเก็บจากต้นมาผึ่งไว้นานวัน
เป็นเอือน, เอือนกิน		มีเนื้อบาง ขรุขระเหมือนผิวมะกรูด [ใช้แก่มะพร้าว] เช่น มะพร้าวเป็นเอือน
แกน		แข็งเป็นไตอยู่ข้างใน เช่น ทุเรียนแกน
สวก		เนื้อเผือกมันและผลไม้บางชนิดที่ไม่ร่วนยุ่ยแต่ก็ไม่แน่น
ฟ่าม		เนื้อไม่แน่นและน้ำน้อย [ใช้แก่ส้ม]
กะเทย		ผลไม้เมล็ดลีบ
แปลน		มีเนื้อหรือเปลืกหุ้มไม่รอบ เช่น ทุเรียนแปลน คือทุเรียนมีเนื้อหุ้มไม่รอบเม็ด
ซุย, เต่ง, เละ, ดิบ, สุก		ดูความหมายใน ท ๒๐๖, ท ๑๙๒, ท ๒๐๓, ท ๒๕๑

น ๓๑๖ จำนวนผลไม้
ดก		ดูความหมายใน ท ๑๑๒ 
ระบุ		ออกมาก เช่น ปีนี้มะม่วงระบุใหญ่
วาย		มีน้อยลง  เช่น มะม่วงชักวาย

น ๓๑๗ ส่วนที่ต่อใบ ดอก ผล กับก้าน
ขั้ว		ส่วนที่ต่อของก้านดอกไม้ ใบไม้ ผลไม้และอื่นๆ
หัวขั้ว		ส่วนของผลไม้หรือดอกไม้ตรงที่ต่อกับก้าน
ปากปลิง		ขั้วผลไม้ติดต่อกับก้าน โดยมากเป็นขั้วทุเรียนที่หลุดจากกันได้

น ๓๑๘ ของเหลวในต้นไม้หรือดอกไม้
น้ำเลี้ยง		ของเหลวที่หล่อเลี้ยงส่วนต่างๆ ของสิ่งมีชีวิต เช่น น้ำเลี้ยงลูกตา, น้ำเลี้ยงลำต้น
น้ำหวาน		น้ำทีมีรสหวาน เช่น แมลงดูดกินน้ำหวานของดอกไม้
น้ำต้อย		น้ำหวานที่หล่ออยู่ในดอกไม้เกิดจากต่อมน้ำหวานซึ่งมักปรากฎอยู่ที่โคนของกลีบดอก

น ๓๑๙ ส่วนของต้นไม้ที่ตัดหรือหลุดจากต้น
ซุง		ต้นไม้ขนาดใหญ่ที่ตัดให้เป็นท่อนๆ ก่อนแปรรูป [ล.ว่า ต้น, ท่อน]
ตอ, ตอไม้; ขาณุ (กวี)		โคนของต้นไม้ที่ลำต้นถูกตัดหรือหักลงแล้ว
ซัง		ตอข้าวที่เกี่ยวรวงแล้ว
ซอ		ตอไม้ไผ่ค่อนข้างยาวที่เหลืออยู่ที่กอ [ล.ว่า ซอ]
ท่อนไม้		ส่วนของต้นไม้ที่ตัดออกเป็นตอนๆ
กะเทาะ		สิ่งของหรือเปลือกไม้ที่หลุดล่อนออกมาจากพื้นเดิมหรือจากต้น เช่น กะเทาะมะขาม

น ๓๒๐  น ๓๒๔ สิ่งที่ได้จากต้นไม้
น ๓๒๐ ไม้
ไม้		สิ่งซึ่งตัดจากลำต้นและกิ่งก้านของต้นไม้และตากแห้งเพื่อใช้ทำเครื่องเรือนเป็นต้น มีไม้เนื้ออ่อน เช่น ไม้สัก ไม้ยาง ไม้เนื้อแข็ง เช่น ไม้เต็ง ไม้มะค่า ไม้เนื้อแกร่ง เช่น ไม้ประดู่ ไม้แดง
ไม้จริง		ไม้ต่างๆ ที่มีเนื้อแข็ง เว้นไม้ไผ่
ไม้ไล่		ไม้ชนิดหนึ่งไม่มีหนามพวกไม้ไผ่ปล้องยาว ใช้จักตอกและจักสาน
ไม้แปรรูป		ไม้ซุงที่เลื่อยเปิดปีกแล้วทำเป็นแผ่นกระดานเป็นต้น
ตัวไม้		ไม้ที่แต่งไว้เพื่อคุมกันเข้าเป็นเรือน
ไม้อัด		ไม้ที่ทำขึ้นโดยเอาไม้แผ่นบางๆ หลายแผ่นมาผนึกเข้าด้วยกัน
ไม้ระแนง		ไม้ที่พาดไปตามยาว สำหรับรับกระเบื้องหลังคา
ไม้เคร่า		ไม้ระแนงหยาบๆ ที่ยังไม่ได้ไสกบ
ปาร์เกต์		แผ่นไม้เล็กๆ ที่ใช้ปูพื้นห้องสลับกนัเป็นลายต่างๆ
กระดาน, ไม้กระดาน		ไม้ซุงที่เลื่อยออกเป็นแผ่นๆ [ล.ว่า แผ่น]
ไม้หมอน		ท่อนไม้สี่เหลี่ยมสำหรับหนุนหรือรองรับทางรถไฟ
กระลำพัก		ดูความหมายใน น ๓๒๔
ขอนดอก		ท่อนไม้ของต้นตะแบก พิกุลและบุนนาคที่ผุราขึ้นเป็นจุดขาวๆ มีกลิ่นหอม ใช้เป็นเครื่องยาไทย

ฟืน, ไม้ฟืน; กระแพ้ง, กำแพ้ง, กาฐ, กาษฐะ (กวี)		ไม้สำหรับใช้เป็นเชื้อไฟ [ล.เรียกตามลักษณะ เช่น ดุ้น, อัน]
ตอก		ไม้ไผ่ที่จักบางๆ สำหรับผูก มัด หรือสานสิ่งต่างๆ
เครื่องเทศ		ของหอมฉุนและเผ็ดร้อนที่ได้จากต้นไม้ สำหรับใช้ทำยาไทยและปรุงอาหาร
สมุนไพร		ผลิตผลธรรมชาติ ได้จากพืช สัตว์ และแร่ธาตุ ที่ใช้เป็นยาหรือผสมกับสารอื่นใช้บำบัดโรค บำรุงร่างกาย หรือใช้เป็นยาพิษ

น ๓๒๑ ส่วนของไม้
ปีกไม้		ปีกทั้ง ๔ ข้างของซุงที่เลื่อยเปิดออก
ปากไม้		รอยบากหรือรอยเจาะที่ตัวไม้สำหรับเอาตัวไม้นั้นประกบกัน

น ๓๒๒ ของเหลวที่ได้จากต้นไม้
ยาง, ยางไม้; กาเยน (กวี)		ของเหลวและเหนียวไหลออกจากแผลต้นไม้บางอย่าง
ชัน		ยางไม้สำหรับยาเรือเป็นต้น
ตัง		ยางไม้ที่ประสมกับสิ่งอื่น แล้วทำให้เหนียวสำหรับดักนกเป็นต้น
ยางน่อง		ยางไม้ที่ได้จากต้นน่อง มีพิษมาก ใช้ทาลูกดอกหรือลูกหน้าไม้ยิงสัตว์
น้ำรัก		ยางที่ได้จากต้นรัก มีสีดำ ใช้ทาลงให้พื้นเหนียวเพื่อปิดทอง
อำพัน		ยางไม้ที่แข็งเป็นก้อน สีเหลืองใสเป็นเงา
มดยอบ		ยางหอมได้จากรอยแตกของเปลือกไม้บางชนิด ใช้ทำยาเป็นต้น
น้ำมันยาง		น้ำมันที่ได้จากต้นยาง ใช้ทาเรือ ทาบ้าน หรือผสมกับชันใช้ยาเรือได้
น้ำมันดิน		ดูความหมายใน น ๙๕ 
น้ำอ้อย		น้ำหวานที่ได้จากต้นอ้อย; หางน้ำอ้อยที่ใช้เป็นเครื่องผสมสำหรับต้มกลั่นสุราหรือใช้ผสมปูนสอสำหรับก่อสร้าง

น ๓๒๓ สารและผงที่ได้จากต้นไม้
สีเสียด		สารที่สกัดได้จากเนื้อไม้ของต้นสีเสียดและใบกิ่งของต้นกะเมียใช้ผสมปูนกินกับหมาก และย้อมผ้าเป็นต้น
คราม		ผงสีน้ำเงินที่ได้จากต้นคราม ใช้ย้อมผ้า

น ๓๒๔ ส่วนของต้นไม้ปรุงอาหาร ยา และ/หรือทำเครื่องหอม		
ยี่หร่า		ผลแก่แห้งของไม้ล้มลุกชนิดหนึ่งใช้ทำยาและปรุงอาหาร
ลูกจันทน์		เมล็ดจันทน์เทศ ใช้ทำยาและเครื่องหอม
ดอกจันทน์		รกหุ้มเมล็ดจันทน์เทศ
กฤษณา		เนื้อไม้ของต้นไม้บางชนิดมีสีดำและมีกลิ่นหอมใช้ทำยา
กระลำพัก		แก่นของต้นไม้บางชนิดที่มีอายุมากและเป็นโรค เช่น ต้นสลัดได และต้นตามตุ่มทะเล มีกลิ่นหอม รสขม ใช้ทำยา
ไม้จันทน์		เนื้อไม้ของต้นจันทน์หอม จันทน์ขาว เป็นต้น ใช้ทำยาและเครื่องหอม
หญ้าฝรั่น		ปลายเกสรตัวเมียแห้งของพืชชนิดหนึ่ง ใช้ทำยาและเครื่องหอม

น ๓๒๕ ดอกไม้ที่จัดทำเป็นรูปต่างๆ
ช่อดอกไม้;ช่อโบเค, บูเก้ (ปาก)		ดอกไม้หลายชนิดมัดรวมกันเป็นช่อ [ล.ว่า ช่อ]
บุหงา, บุหงารำไป		ดอกไม้ชนิดต่างๆ มีมะลิ กระดังงา กุหลาบ เป็นต้น ที่ปรุงด้วยเครื่องหอมแล้วบรรจุในถุงผ้าโปร่งเล็กๆ ทำเป็นรูปร่างต่างๆ
มาลัย		ดอกไม้ที่ร้อยเป็นพวง มีลักษณะต่างๆ เช่น มาลัยเปีย, มาลัยลูกโซ่, มาลัยกลม [ล.ว่า พวง]
พวงมาลัย		พวงดอกไม้ใช้ในการต้อนรับหรือบูชาเป็นต้น เช่น นำพวงมาลัยไปบูชาพระ [ล.ว่า พวง]
พวงมาลา; พวงหรีด (ปาก)			ดอกไม้ที่ผูกเป็นวงหรือรวบเป็นช่อติดไว้กับแผ่นผ้าหรือกระดาษแข็งหรือโครงแฝกเป็นต้น สำหรับสักการะผู้ตาย เช่น นำพวงมาลาไปวางที่อนุสาวรีย์ [ล.ว่า พวง]
เฟื่อง		ดอกไม้ร้อยห้อยโยงตามช่องต่างๆ [ล.ว่า สาย]
อุบะ		ดอกไม้ร้อยเป็นพวงสำหรับห้อยระหว่างเฟื่องเป็นต้น [ล.ว่า ขา; พวง]
พู่กลิ่น		พวงดอกไม้ร้อยมีรูปแบนประกอบด้วยอุบะ [ล.ว่า พวง]
ตุ้ม		ดอกไม้ที่ร้อยให้มีลักษณะกลมๆ ห้อยลงมา
ตุ้งติ้ง		ดอกไม้ที่ร้อยเป็นสายเล็กๆ แกว่งไปมา
ตาข่าย		ดอกไม้ร้อยเป็นตาร่างแห
พุ่ม, พุ่มดอกไม้		ดอกไม้ที่ทำเป็นรูปอย่างรูปพนมมือ มักใช้ดอกบานไม่รู้โรยเป็นต้นปักประดับดินเหนียวที่ปั้นเป็นรูปพุ่ม [ล.ว่า พุ่ม]

น ๓๒๖ หยวกที่ทำเป็นลวดลาย
เครื่องสด		ของสด เช่น หยวก ใบตอง ดอกไม้ และผลไม้บางชนิดที่ประดิษฐ์ขึ้น สำหรับตกแต่งเชิงตะกอนที่เผาศพเป็นต้น
เครื่องหยวก		หยวกที่สลักให้เป็นลวดลาย เรียกว่าแทงหยวก ใช้ประดับเชิงตะกอนในการเผาศพเป็นต้น

น ๓๒๗ กาบหมากเป็นต้นที่นำมาใช้
เนียน		กาบหมากทำเป็นช้อนสำหรับตักน้ำพริกจากครก; เปลือกจั่นมะพร้าวสำหรับแซะน้ำตาลเมื่อเวลาเคี่ยว [ล.ว่า อัน]
กระโปรง		ภาชนะเย็บด้วยกาบหมากหรือใบไม้สำหรับใส่ของต่างๆ [ล.ว่า ใบ, ลูก]

น ๓๒๘ สิ่งมีชีวิตเซลล์เดียว
จุลชีพ, จุลชีวัน, จุลชีวิน, จุลินทรีย์		สิ่งมีชีวิตขนาดเล็กมาก มองด้วยตาเปล่าไม่เห็น ต้องดูด้วยกล้องจุลทรรศน์ ส่วนมากมีเซลล์เดียว
อะมีบา		สัตว์เซลล์เดียวชนิดหนึ่ง ขนาดเล็กมาก มองด้วยตาเปล่าไม่เห็นขยายพันธุ์ได้ด้วยการแบ่งตัวเอง
บักเตรี, แบคทีเรีย		ดูความหมายใน ค ๕๑

น ๓๑๐  น ๓๔๗ โลกตามจินตนาการ
น ๓๓๐ โลกต่างๆ
แดนไตร, ตรีภพ, ตรีภูมิ, ตรีโลก, ไตรภูมิ, ไตรโลก, สามโลก		ดินแดนทั้งสาม ได้แก่ กามภพ รูปภพ อรูปภพ; อีกคติหนึ่งว่าได้แก่ สวรรค์ มนุษย์โลก บาดาล
จตุภูมิ, จตุรภูมิ		ภูมิทั้งสี่ ได้แก่ กามาวจรภูมิ รูปาวจรภูมิ อรูปาวจรภูมิ โลกุตรภูมิ
กามภูมิ		ภูมิของผู้ยังเกี่ยวด้วยกาม หรือเรียกอีกอย่างหนึ่งว่า กามาวจรภูมิ ภูมิของผู้ท่องเที่ยวในกามภพ ได้แก่ สวรรค์ ๖ ชั้น โลกมนุษย์ และอบายภูมิ
รูปภูมิ		ภูมิที่เกิดของผู้ไม่เกี่ยวด้วยกามหรือเรียกอีกอย่างหนึ่งว่า รูปาวรภูมิ ภูมิของผู้ท่องเที่ยวในรูปภพ หมายถึง พรหมโลก ซึ่งเป็นที่อยู่ของพรหมที่มีรูปเรียก รูปพรหม
อรูปภูมิ		ภูมิที่เกิดของผู้ไม่เกี่ยวด้วยกามและไม่มีรูป หรือเรียกอีกอย่างหนึ่งว่า อรูปาวจรภูมิ ภูมิของผู้ท่องเที่ยวในอรูปภพ หมายถึง พรหมโลกซึ่งเป็นที่อยู่ของพรหมที่ไม่มีรูก เรียก อรูปพรหม
อบายภูมิ		ภูมิที่เกิดอันปราศจากความเจริญ ได้แก่ภูมิของสัตว์นรก เปรต อสุรกาย และดิรัจฉาน
สุคติ, สุคติภูมิ		ภูมิที่เกิดอันสุขสบายมักหมายถึงสวรรค์ เช่น ขอวิญญาณจงไปสู่สุคติ บางตำราหมายถึงสวรรค์และโลกมนุษย์
ทุคติ, นรก; นรกานต์, นิรย (กวี)		ที่ไปเกิดและเสวยความทุกข์ของสัตว์ผู้ทำบาป [ล.ว่าขุม]
มนุษยโลก, โลกมนุษย์		ที่อยู่ของมนุษย์เชื่อกันว่ามี ๔ ทวีป ได้แก่ อุตตรกุรุ ชมพู ปุพพวิเทห์ อมรโคยาน
สวรรค์, สรวงสวรรค์; สรวง, สวรรคโลก, สุรบถ, สุรโลก (กวี)		แดนอันมีสุข เป็นที่อยู่ของผู้ทำความดี เช่น คนดีย่อมไปเกิดในสรวงสวรรค์
เทวโลก		โลกของเทวดาหมายถึงสวรรค์
พรหมโลก		โลกของพรหม ตามคติพุทธศาสนามี ๒๐ ชั้น สำหรับรูปพรหม ๑๖ ชั้น อรูปพรหม ๔ ชั้น
สุขาวดี		แดนอันมีความสุขตามคติพุทธศาสนาฝ่ายมหายาน เป็นสวรรค์ของพระอมิตาภพุทธเจ้า
บาดาล			แดนอันเป็นที่อยู่ของนาค แทตย์ ทานพ ยักษ์ อสูร อยู่ใต้โลกมนุษย์ มี ๗ ชั้น
ปรโลก		โลกอื่น เช่น วิญญาณละสังขารไปสู่ปรโลก
สัมปรายภพ, สัมปรายิกภพ		ภพหน้า เช่น ขอให้เกิดสุขสมบัติในสัมปรายภพ

น ๓๓๑ นรก		
โลหกุมภี		ชื่อนรกขุมหนึ่ง มีกระทะทองแดงเป็นที่ทรมาน
โลกันตร์		ชื่อนรกขุมหนึ่ง เป็นโลกมืดสนิทสำหรับลงโทษผู้มีบาปหนัก
อเวจี, มหาอวิจีนรก		ชื่อนรกขุมหนึ่ง เป็นขุมที่ลึกที่สุดสำหรับลงโทษผู้มีบาปหนักที่สุด เช่น ผู้ที่ฆ่าบิดา มารดา

น ๓๓๒ โลกมนุษย์
ชมพูทวีป		แผ่นดินด้านทิศใต้ของเขาพระสุเมรุ ผู้คนหน้ารูปไข่
อมรโคยานทวีป		แผ่นดินด้านทิศตะวันตกของเขาพระสุเมรุ ผู้คนหน้าคล้ายเดือนแรม ๘ ค่ำ
บุรพวิเทหทวีป, ปุพพวิเทหทวีป		แผ่นดินด้านทิศตะวันออกของเขาพระสุเมรุ ผู้คนหน้ากลมดังดุมเกวียน
อุตตรกุรุทวีป		แผ่นดินด้านทิศเหนือของเขาพระสุเมรุ ผ็คนหน้าเป็นสี่เหลี่ยมจัตุรัส

น ๓๓๓ สวรรค์
ฉกามาพจรสวรรค์		สวรรค์ที่ยังเกี่ยวข้องกาม ๖ ชั้น ได้แก่ จาตุมหาราชิกา ดาวดึงส์ ยามา ดุสิต นิมมานรดี ปรนิมมิตวสวัตตี
จาตุมหาราชิกา		สวรรค์ชั้นที่ ๑ ตั้งอยู่บนยอดเขายุคันธร เป็นที่สถิตของจตุโลกบาล หรือผู้รักษาโลกทั้งสี่
ดาวดึงส์, ไตรตรึงษ์		สวรรค์ชั้นที่ ๒ ตั้งอยู่บนยอดเขาพระสุเมรุ เป็นที่สถิตของพระอินทร์
ยามา		สวรรค์ชั้นที่ ๓ เทวดาในชั้นนี้เรียกว่ายามเทวบุตร
ดุสิต		สวรรค์ชั้นที่ ๔ เป็นที่สถิตของพระโพธิสัตว์
นิมมานรดี		สวรรค์ชั้นที่ ๕ เทวดาในชั้นนี้เนรมิตสิ่งใดๆ ได้ตามปรารถนา
ปรนิมมิตวสวัตตี		สวรรค์ชั้นที่ ๖ เทวดาในชั้นนี้แม้ปรารถนาสิ่งใดเทวดาชั้นอื่นจะเนรมิตให้

น ๓๓๔ พรหมโลก
โสฬส			ชั้นพรหมโลก ๑๖ ชั้น ถือกันว่าเป็นที่มีสุขอย่างยอดยิ่ง
สุทธาวาส		พรหมโลกชั้นอกนิษฐ์ซึ่งเป็นชั้นสูงสุดในพรหม ๑๖ ชั้น เป็นที่พระอนาคามีไปเกิด

น ๓๓๕ ภูเขา
เขาจักรวาล		เทือกเขาซึ่งเป็นกำแพงล้อมรอบโลกแลเป็นเขตกั้นแสงสว่างกับความมืด
เขาพระสุเมรุ		เขาซึ่งเป็นหลักโลก เป็นที่ตั้งแห่งสวรรค์ชั้นดาวดึงส์
เขาสัตบริภัณฑ์, เขาสัตภัณฑ์ 		เขา ๗ ทิวที่ล้อมรอบเขาพระสุเมรุ
เขายุคนธร, เขายุคันธร		เขาแรกในเขาสัตบริภัณฑ์ เป็นที่ตั้งแห่งสวรรค์ชั้นจาตุมหาราชิกา
เขาไกลาส, เขาไกรลาส		เขาหนึ่งในเขา ๕ ทิวที่ล้อมรอบสระอโนดาตเป็นที่สถิตของพระอิศวร
เขาคันธมาทน์			เขาหนึ่งในเขา ๕ ทิวที่ล้อมรอบสระอโนดาต มีต้นไม้ที่มีกลิ่นหอม เป็นที่อยู่ของพระปัจเจกพุทธเจ้า

น ๓๓๖ ป่า
หิมพาน; หิมวาส, หิมเวศ (กวี)		ป่าเชิงเขาพระสุเมรุ อยุ่ในชมพูทวีป

น ๓๓๗ สระ แม่น้ำ และทะเล
อโนดาต		สระ ๑ ใน ๗ ของป่าหิมพานต์มีท่าอาบน้ำ ๔ ท่าสำหรับผู้ใช้ต่างๆ กัน ได้แก่ เทพยดา พระปัจเจกพุทธเจ้า ฤาษีสิทธิ วิชาธร
ฉัททันต์		สระ ๑ ใน ๗ ในป่าหิมพานต์มีช้างฉัททันต์อาศัยอยู่ในบริเวณนี้
ปัญจนที		แม่น้ำ ๕ สาย ได้แก่ คงคา ยมนา อจิรวดี สรภู มหิ ไหลมาจากสระอโนดาต
สีทันดร		ทะเลที่อยู่ระหว่างเขาสัตบริภัณฑ์
เกษียรสมุทร		ทะเลน้ำนม เป็นที่ประทับของพระนารายณ์

น ๓๓๘ สัตว์
ราชสีห์; เกสรี, ไกรศร, ไกรสร, ไกรศรี, ไกรสรี, ไกรสิทธิ, มฤคราช, มฤคินทร์, มฤเคนทร์ (กวี)		สัตว์ที่ถือว่ามีความดุร้าย มีกำลังและอำนาจมาก; สิงโต
คชสีห์			สัตว์ที่มีรูปร่างเหมือนราชสีห์ แต่มีวงเหมือนช้าง
สาง			สัตว์ที่เข้าใจกันว่ามีรูปร่างอย่างเสือ
มังกร		สัตว์ที่มีรูปร่างเป็นงู แต่มีตีน ๔ ตีนมีในนิยายจีนและฝรั่ง มังกรจีนมีเขา มังกรฝรั่งมีปีก พ่นไฟได้
กิเลน		สัตว์ที่หัวเป็นมังกร มีเขาอ่อน ๑ เขา ตัวเป็นกวาง ตีนมีกีบเหมือนม้า หางเป็นพวง มีในนิยายจีน
ช้างน้ำ		สัตว์ที่มีงวงและงาและมีรูปร่างคล้ายช้าง แต่หางเป็นปลา
เงือก		สัตว์ที่ท่อนบนเป็นคน ท่อนล่างเป็นปลา
นาค; ภุชงค์, อุรค (กวี)		งูใหญ่มีหงอน
พญานาค; นาคราช, นาคินทร์, นาเคนทร์, นาเคศ, นาเคศวร, นาโครคินทร, ผณินทร, ผณิศวร, วาสุกรี, วาสุกี, อุรเคนทร์ (กวี)		นาคผู้เป็นใหญ่
เหรา		สัตว์มีรูปครึ่งนาคครึ่งจระเข้
หงส์		นกที่อยู่ในตระกูลสูง มีเสียงไพเราะ เป็นพาหนะของพระพรหม
การเวก, กรวิก		นกที่มีอยู่ในป่าหิมพานต์บินสูงเหนือเมฆ ร้องเพราะจนสัตว์ทั้งหลายที่ได้ยินหยุดกิจที่กำลังทำ
เอราวัณ		ชื่อช้าง ๓ เศียร เป็นพาหนะของพระอินทร์
อุสุภราช		ชื่อโคซึ่งเป็นพาหนะของพระอิศวร
อานนท์, อานันท์		ชื่อปลาใหญ่ เชื่อกันว่าหนุนแผ่นดิน
ติมิ, ติมิงคละ			ชื่อปลาในคัมภีร์ไตรภูมิ
ครุฑ; เวนไตย, สุบรรณ (กวี)			ชื่อพญานกที่เป็นพาหนะของพระนารายณ์
วายุภักษ์		ชื่อนกในวรรณคดี
หัสดีลิงค์		ชื่อนกรูปคล้ายนกอินทรีย์แต่ขนาดใหญ่กว่ามาก สามารถคาบช้างเอาไปเป็นเหยื่อได้
ทัณฑิมา		ชื่อนกรูปเป็นครุฑถือกระบอง

น ๓๓๙ ต้นไม้
เทพดำรู		ต้นไม้สวรรค์มี ๕ ได้แก่ มนทาร ปาริชาตก สันตาน กัลปพฤกษ์ หริจันทน์
มณฑา, มณฑารพ, มนทาร		ต้นไม้สวรรค์ มีดอกใหญ่ ใช้บังศีรษะกันแดดได้ จะหล่นลงมาสู่มนุษย์โลกในเวลาสำคัญๆ เช่น เวลาพระโพธิสัตว์ประสูติ เวลาพระพุทธเจ้าเสด็จปรินิพพาน
ปาริฉัตร, ปาริชาติ, ปาริกชาติ		ต้นไม้สวรรค์ในสวนพระอินทร์ ร้อยปีบานครั้งหนึ่ง
กัลปพฤกษ์		ต้นไม้วิเศษที่ให้ผลสำเร็จตามความปรารถนา
นารีผล, มักกะลีผล		ต้นไม้ที่มีอยู่ในป่าหิมพานต์ ออกผลเป็นรูปหญิงสาวงดงาม ผลเมื่อครบ ๗ วันก็เน่า

น ๓๔๐ เทพ
เทพ, เทพดา, เทพยดา, เทวดา; เทวะ, เทวัญ, สุร, สุรารักษ์ (กวี)		พวกชาวสวรรค์ที่มีตาทิพย์ หูทิพย์ และกินอาหารทิพย์ [ล.ว่า องค์]
เทพเจ้า			เทวดาผู้เป็นใหญ่ [ล.ว่า องค์]
เทพบุตร, เทวบุตร		เทวดาผู้ชาย [ล.ว่า องค์]
เทพธิดา, นางฟ้า; เทวธิดา, เทวี, รัมภา, สุรางคนา (กวี)		เทวดาผู้หญิง [ล.ว่า องค์]
อัปสร			นางฟ้าที่เกิดขึ้นเพื่อบำเรอเทพทั้งหลาย [ล.ว่า นาง]
มาร		เทวดาที่มีใจบาปหยาบช้าคอยกีดกันไม่ให้ทำบุญ 
เทพารักษ์, อารักษ์, อารักษเทวดา		เทวดาผู้ดูแลรักษาที่แห่งใดแห่งหนึ่ง [ล.ว่า องค์]
เจ้าที่, พระภูมิ, พระภูมิเจ้าที่, ภุมเทวดา; เจ้าที่เจ้าทาง (ไม่ทางการ)		เทพารักษ์ประจำพื้นที่และสถานที่
เจ้าพ่อ			เทพารักษ์ผู้คุมเกรงถิ่นนั้นๆ
เจ้าแม่			เทพารักษ์หญิง
รุกขเทวดา		เทพารักษ์ประจำต้นไม้

น ๓๔๑ ชื่อเทพ	
พระพรหม; กมลาสน์, กมเลศ, ธาดา, ปรเมษฐ์, พรหมธาดา, พรหมัน, พรหมา, พรหมาน, พรหมินทร์, พรหเมนทร์, พรหเมศวร, ภูตบดี, ภูเตศวร, สุรเชษฐ์ (กวี)		เทพผู้สร้างโลกและสรรพสิ่งทั้งหลายตามศาสนาพราหมณ์ มี ๔ หน้า มีหงส์เป็นพาหนะ; เทพในพรหมโลก จำพวกมีรูปเรียกรูปพรหม มี ๑๖ ชั้น จำพวกไม่ม่รูปเรียก อรูปพรหม มี ๔ ชั้น ตามคติพุทธศาสนา
พระนารายณ์, พระวิษณุ; ตรีโลเกศ (กวี)		เทพผู้พิทักษ์โลก มี ๔ กร มีครุฑเป็นพาหนะ
พระศิวะ, พระอิศวร; จันทรเศขร, ตรีโลกนาถ, ตรีโลจน์, เทพาธิบดี, ปรเมศวร์, ปิศาจบดี, มหิศร, มหิศวร, มเหศ, มเหศวร, สยมภู (กวี)		เทพผู้ทำลาย
พระสรัสวดี		ชายาพระพรหม เป็นเทวีแห่งการศึกษา
พระลักษมี, พระศรี		ชายาพระนารายณ์ เป็นเทวีแห่งโชคลาภและความงาม
เจ้าแม่กาลี, พระสตี, พระอุมา, พระนางทุรคา; ชคันมาตรี, บรรพตี, ปรเมศวรี, ปารวตี, ภควดี, มเหศวรี, โยคินี, โลกมาตา, ไหมวตี (กวี)			ชายาพระศิวะ
เจ้าแม่คงคา, พระคงคาเทวี		ชายาของพระศิวะ เป็นเชษฐภคินีของพระอุมา
พระอินทร์; โกสีย์, โกสินทร์, ตรีเนตร, ตรีโลกนาถ, เทพบดี, มฆวัน, มัฆวา, มัฆวาน, วัชรินทร์, วัชรี, สหัสนัยน์, สุรบดี, สุรินทร์, สุเรนทร์ (กวี)		เทพผู้เป็นใหญ่ในสวรรค์ชั้นดาวดึงส์และชั้นจาตุมหาราช
ตรีทศ, ไตรทศ		เทวดา ๓๓ องค์ คือพระอินทร์และเทวดาอีก ๓๒ องค์ในสวรรค์ชั้นดาวดึงส์
พระศจี, อินทราณี		ชายาพระอินทร์
จตุโลกบาล, จัตุโลกบาล, จาตุมหาราช		ผู้รักษาโลกทั้ง ๔ ทิศ
ท้าวธตรฐ		เทพประจำทิศตะวันออก
ท้าววิรุฬหก		เทพประจำทิศใต้
ท้าววิรูปักษ์		เทพประจำทิศตะวันตก
ท้าวกุเวร, ท้าวเวสสวัณ, ท้าวเวสสุวัณ		เทพประจำทิศเหนือ
พระพายุ, พระวายุ		เทพแห่งลม ประจำทิศพายัพ
พระอัคนี		เทพผู้ทำหน้าที่เป็นสื่อกลางระหว่างโลกมนุษย์กับโลกของพระผู้เป็นเจ้า ประจำทิศอาคเนย์
พระยม, พญายม, ยมราช		เทพผู้พิพากษาผู้ตายอย่างเที่ยงธรรมประจำทิศทักษิณ
มฤตยู, มัจจุราช		เจ้าแห่งความตายคือพญายม
พระเพลิง; พราหมณัศบดี (กวี)		เทพแห่งไฟ
พระพิรุณ, พระวรุณ		เทพแห่งฝนและน้ำ
พระอาทิตย์, สุริยเทพ			เทพผู้ให้แสงสว่างในเวลากลางวัน
พระจันทร์, จันทรเทพบุตร		เทพที่เกิดจากการกวนน้ำอมฤต ทำให้เกิดแสงสว่างในเวลากลางคืน
พระอังคาร		เทพแห่งเลือดและสงคราม
พระพุธ		เทพแห่งวาจาและพาณิชย์
พระพฤหัสบดี			เทพฤาษี เป็นครูของเทวดา
พระศุกร์		ปุโรหิตของท้าวพลีและพวกแทตย์
พระเสาร์		เทพแห่งกสิกรรมและอารยธรรม
พระการตติเกยะ, พระขันทกุมาร		เทพแห่งสงคราม เป็นโอรสพระศิวะ
พระคเณศ, พระพิฆเนศ, พระพิฆเนศวร, พระวิฆเนศ, พระวิฆเนศวร		เทพแห่งศิลปะและความขัดข้อง มีเศียรเป็นช้าง
พระเพชฉลูกรรม, พระวิศวกรรม, พระวิษณุกรรม, พระวิสสุกรรม, พระเวสสุกรรม		เทพฝ่ายช่าง
กามเทพ, พระกามเทพ		เทพแห่งความรัก
พระอัศวิน		เทวดาแฝด เป็นแพทย์แห่งเมืองสวรรค์
พระทักษะ		บิดาพระสตีซึ่งเป็นชายาพระอิศวร
พระโพสพ, แม่โพสพ		เทพธิดาประจำข้าว
นางธรณี, แม่พระธรณี		เทพธิดาประจำแผ่นดิน
เมขลา			เทพธิดาประจำสมุทร มีดวงแก้ววิเศษ

น ๓๔๒ อมนุษย์
คนธรรพ์		บริวารของท้าวธตรฐ มีฐานะกึ่งเทพกึ่งมนุษย์ ชำนาญวิชาดนตรีและขับร้อง [ล.ว่า ตน]
นักสิทธิ์		ผู้สำเร็จในวิทยาคม มีฐานะกึ่งเทพกึ่งมนุษย์ [ล.ว่า ตน]
พิทยาธร, เพทยาธร, วิชาธร, วิทยาธร		ผู้ทรงวิชา สามารถเหาะเหินได้มีฐานะกึ่งเทพกึ่งมนุษย์ [ล.ว่า ตน]
อมนุษย์		ผู้ไม่ใช่มนุษย์ [ล.ว่า ตน]
กินนร			อมุนษย์ในนิยาย มี ๒ ชนิด ชนิดหนึ่งท่อนบนเป็นคน ท่อนล่างเป็นนก อีกชนิดหนึ่งมีรูปร่างเหมือนคน แต่เมื่อใส่ปีกใส่หางก็บินได้ [ล.ว่า ตน, ตัว]
กินรี; กินริน (กวี)		กินนรเพศหญิง [ล.ว่า ตน, ตัว]
ยักษ์; ยักษา (กวี)		อมนุษย์ มีรูปร่างใหญ่โตน่ากลัว มีเขี้ยวงอกชอบกินมนุษย์และสัตว์ [ล.ว่า ตน]
นางยักษ์; ยักขิณี, ยักษิณี, ยักษี (กวี)		ยักษ์เพศหญิง
อสูร; อสุรา, อสุรี, อสุเรศ (กวี)		อมนุษย์ซึ่งเป็นศัตรูกับเทวดา
ผีเสื้อน้ำ, ผีเสื้อสมุทร			ยักษ์พวกหนึ่งซึ่งอยู่ในน้ำ
รากษส, รากโษส		ยักษ์พวกหนึ่ง กินศพตามสุสาน [โดยทั่วไปใช้ปะปนกับยักษ์]
กุมภัณฑ์		ยักษ์ซึ่งมีท้องและอัณฑะใหญ่เหมือนหม้อ [โดยทั่วไปใช้ปะปนกับยักษ์]
แทตย์		อสูรพวกหนึ่ง ลูกนางทิติกับพระกัศยปประชาบดี [ล.ว่า ตน]
ทานพ		อสูรพวกหนึ่ง ลูกนางทนุกับพระกัศยปประชาบดี

น ๓๔๓ เจ้าพนักงานเมืองนรก
ยมบาล			เจ้าพนักงานเมืองนรก มีหน้าที่ลงโทษทรมานคนที่ตกนรกตามคำสั่งของพญายม [ล.ว่า ตน]
ยมทูต			ผู้นำคนตายไปยังบัลลังก์พญายมเพื่อรอคำตัดสิน [ล.ว่า ตน]
นิรยบาล		ผู้คุมนรก

น ๓๔๔ สัตว์เกิดในอบายภูมิ
เปรต			สัตว์เกิดในอบายภูมิ มีหลายชนิดชนิดหนึ่งร่างสูง ปากเท่ารูเข็มกินแต่เลือดและหนอง [ล.ว่า ตน, ตัว]
อสุรกาย		สัตว์เกิดในอบายภูมิ ชอบเที่ยวหลอกหลอนคน [ล.ว่า ตน]
สัตว์นรก		ผู้ได้รับทุกข์อยู่ในนรก
ดิรัจฉาน, เดรัจฉาน, เดียรัจฉาน		สัตว์เกิดในอบายภูมิ เช่น วัว ควาย

น ๓๔๕ ผี
ผี, ผีสาง, ภูตผีปีศาจ			สิ่งที่มนุษย์เชื่อว่าเป็นสภาพลึกลับ มองไม่เห็นตัว แต่อาจจะปรากฎเหมือนมีตัวตนได้ ให้คุณหรือโทษได้ [ล.ว่า ตน, ตัว]
ผีเรือน, ผีบ้านผีเรือน; ผีด้ำ (ถิ่น)		ผีที่อยู่ประจำเรือน
ผีปู่ย่าตายาย		ผีบรรพบุรุษ
พระเสื้อเมือง; พระเสื้อเมืองทรงเมือง (ไม่ทางการ)			ผีประจำเมือง
ผีมเหสักข์		ผีของวีรบุรุษที่มีผู้นับถือสร้างศาลให้
ผีปอบ		ผีที่สิงอยู่ในกายคน กินอาหารที่คนกินเข้าไปและกินตับไตไส้พุงของคนจนตาย
ผีกระสือ		ผีผู้หญิง ชอบกินของโสโครกและของสดคาว ออกหากินตอนดึกๆ เห็นเป็นดวงไฟเรืองๆ
ผีกระหัง, ผีกะหาง		ผีผู้ชาย เมื่ออาคมแก่กล้าจะมีปีกมีหาง
ผีพราย			ผีผู้หญิงและเด็กที่ตายทั้งกลมและถูกผู้มีอาคมเรียกมาแล้วเลี้ยงไว้ใช้งาน
ผีโขมด		ผีซึ่งเห็นเป็นดวงไฟแวมๆ ในเวลากลางคืนที่มีน้ำแฉะ พอเข้าไปใกล้ก็หาย
ผีกองกอย		ผีป่ามีตีนเดียว ลอบดูดเลือดคนนอนหลับที่ตรงหัวแม่เท้า
ผีโป่ง			ผีป่าที่อยู่บริเวณโป่งดิน
ผีโป่งค่าง		ผีซึ่งมีรูปร่างเป็นค่างแต่หางสั้น อยู่บนต้นไม้ใหญ่ใกล้ทำเลที่มีโป่งดินเค็ม คอยดูดเลือดคนนอนหลับ
ผีจะกละ		ผีป่ามีรูปเป็นแมว หมอผีชาวป่าเลี้ยงไว้ใช้ไปทำร้ายศัตรู
ผีฉมบ, ชมบ, ทมบ		ผีผู้หญิงที่ตายในป่าและสิงอยู่ในบริเวณที่ตายมีรูปเห็นเป็นเงาๆ แต่ไม่ทำอันตรายใคร
โหงพราย		ผีที่เขาปลุกเสกไว้ใช้
ภูต		ผีชนิดตายโหง ถ้าไม่ได้ฝังหรือเผาตามลัทธิประเพณีก็จะดุร้ายมาก [ล.ว่า ตน, ตัว]
ปิศาจ, ปีศาจ		ผีที่ชอบกินเนื้อศพ และหากินตามป่าช้า [ล.ว่า ตน, ตัว]
เวตาล			ผีที่ชอบสิงอยู่ในป่าช้า
นางไม้			ผีผู้หญิงที่ถือกันว่าสิงอยู่ตามต้นไม้ใหญ่ มีต้นตะเคียนเป็นต้น [ล.ว่า ตน]
นางตานี, ผีตานี		นางไม้ที่สิงประจำต้นกล้วยตานีที่ตายพราย
นางตะเคียน, ผีตะเคียน		นางไม้ที่สิงประจำต้นตะเคียน
แม่ย่านาง		ผีผู้หญิงประจำรักษาเรือ
แม่ซื้อ, แม่วี		เทวดาหรือผีที่ประจำทารก
ปู่โสม			ปีศาจซึ่งเฝ้าทรัพย์
สัมภเวสี		ผู้แสวงหาที่เกิด ได้แก่ ผีที่ตายจากมนุษย์ไปแล้วแต่ยังไม่ได้เกิดในกำเนิดอื่น

น ๓๔๖ ลักษณะของเทพารักษ์และผี
เฮี้ยน (ปาก)		มีกำลังแรงหรือมีอำนาจศักดิ์สิทธิ์ที่อาจบันดาลให้เป็นไปได้

น ๓๔๗ อาการของเทพและผี
จุติ		ดูความหมายใน ว ๘๒
อวตาร			แบ่งภาคมาเกิด เช่น พระนารายณ์อวตารเป็นปลา
สิง		อยุ่; เข้าอยู่ เช่น ผีสิง
สิงสถิต		อยู่ [มักใช้แก่เทวดา]
เข้า		มาอยู่ในร่าง	
อำ		ปลุกปล้หรือยุดคร่าบุคคลขณะหลับ ปรากฎในคำผีอำ
เข้าทรง, ประทับทรง			มาอยู่ในร่างคนทรง
เดินหน		เดินทางเรื่อยไป เช่น เทวดาเดินหน
อุ้มสม			อุ้มชายไปสมสู่กับหญิงที่เทพเห็นว่าคู่ควรกัน
เหาะ, เหาะเหิน, เหาะเหินเดินอากาศ		ดูความหมายใน ฉ ๙๓
หลอก, หลอกหลอน		ทำให้เห็นหรือได้ยินสิ่งผิดปรกติและตกใจ
คุ้มเกรงรักษา, ปกปักรักษา		ทำให้ปลอดภัยโดยสิ่งศักดิ์สิทธิ์ เช่น ขอให้เทพยดาปกปักรักษาท่าน
เข้าฝัน		มาให้เห็นในฝัน
ดล		ทำให้กระทำ คิด หรือรู้สึกเช่นนั้น เช่น เทวดาดลใจให้รีบลุกขึ้น
ดลบันดาล, บันดาล		ทำให้เป็นไป เช่น เทพยดาบันดาลให้เราได้พบกัน
